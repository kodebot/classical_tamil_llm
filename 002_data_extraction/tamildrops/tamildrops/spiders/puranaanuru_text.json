[
{"link": "https://vaiyan.blogspot.com/2014/09/001.html", "title": "புறநானூறு 1", "content": ["\n", "\n", "\n", "அருந்தவத்தோன்", "\n", "தலையில் கொன்றைப் பூ சூடியவன்.", "\n", "மார்பில் கொன்றை-மாலை அணிந்தவன்.", "\n", "அவனுக்கு ஊர்தி வெண்ணிறக் காளைமாடு.", "\n", "கொடியும் காளைமாடு என்று கூறுகின்றனர்.", "\n", "தொண்டையில் நஞ்சு தேங்கிய கறை.", "\n", "அந்தக் கறை அந்தணர் மறையில் போற்றப்படுகிறது.", "\n", "ஒருபாதி (இடப்புறம்) பெண்-உருவம்.", "\n", "அதனை அவன் தனக்குள் மறைத்துக்கொள்வதும் உண்டு.", "\n", "நெற்றியில் பிறை.", "\n", "அந்தப் பிறை 18 வகையான தேவ கணங்களாலும் போற்றி வணங்கப்படும்.", "\n", "அவன் எல்லா உயிரிங்களுக்கும் பாதுகாவலாக விளங்குபவன்.", "\n", "நீர் வற்றாத கரகத்தைக் கையில் வைத்திருப்பவன்.", "\n", "தாழ்ந்த சடைமுடியிலும் நீர் வற்றுவதில்லை.", "\n", "இந்தக் கோலத்தில் அவன் தவம் செய்துகொண்டிருக்கிறான்.", "\n", "\n", "பாடல்", "\n", "\n", "கண்ணி கார் நறுங் கொன்றை; காமர்", "\n", "வண்ண மார்பின் தாரும் கொன்றை:", "\n", "ஊர்தி வால் வெள் ஏறே; சிறந்த", "\n", "சீர் கெழு கொடியும் அவ் ஏறு என்ப:", "\n", "கறை மிடறு அணியலும் அணிந்தன்று; அக் கறை", "\n", "மறை நவில் அந்தணர் நுவலவும் படுமே:", "\n", "பெண் உரு ஒரு திறன் ஆகின்று; அவ் உருத்", "\n", "தன்னுள் அடக்கிக் கரக்கினும் கரக்கும்:", "\n", "பிறை நுதல் வண்ணம் ஆகின்று; அப் பிறை", "\n", "பதினெண் கணனும் ஏத்தவும் படுமே", "\n", "எல்லா உயிர்க்கும் ஏமம் ஆகிய,", "\n", "நீர் அறவு அறியாக் கரகத்து,", "\n", "தாழ் சடைப் பொலிந்த, அருந் தவத்தோற்கே.", "\n", "\n", "கடவுள் வாழ்த்து.", "\n", "பாரதம் பாடிய பெருந்தேவனார் பாடியது.", "\n", "\n", "காலம்", "      : ", "கி", ".", "பி", ".\n3 ", "ஆம் நூற்றாண்டு", "\n", "ஆங்கிலத்தில்இதன் செய்தி", "\n", "\n", "\n", "\n", "அருந்தவத்தோன்", "\n", "\n", "\n", "\n", "\n", "\n", "\n", "\n", "நீர் அறவு அறியாக் கரகம்", "\n", "\n", "\n", "\n", "\n", "கொன்றை", "\n", "\n", "\n", "\n", "\n"]},
{"link": "https://vaiyan.blogspot.com/2014/09/008.html", "title": "புறநானூறு 8", "content": ["\n", "சேரமான் கடுங்கோ வாழியாதன்", "\n", "சேரலாதன் ", "இந்த வையத்தில் உள்ள அரசர்கள் எல்லாரும் ", "தன் சொல்லுக்குப் பணிந்து நடக்கும் போகம் வேண்டும் எனக் கருதி, ", "எல்லா அரசர்களும் சமம்\nஎன்னும் பொதுச்சொல்லைப் பொறுக்காமல், ", "தன் நாடு சிறியது என்று ஊக்கம் கொண்டு ", "போராடி\nவென்று பெற்றதைத் ", "தனக்கென வைத்துக்கொள்ளாமல் கொடுத்து மகிழ்கிறான்.", "ஞாயிறே!", "இவனுக்கு நீ நிகராவாயா?", "காலம் கணித்துக்கொண்டு வருகிறாய். ", "பின்வாங்கிச்\nசெத்துவிடுகிறாய். ", "திரும்பவும் வருகிறாய். ", "மேகத்துக்குள் மறைந்துகொள்கிறாய். ", "அப்படி\nஇருந்தும் ", "வானத்தில் கதிர் வீசிக்கொண்டு பகட்டாக வருகிறாயே!", "\n", "\n", "\n", "\n", "\n", "\n", "\n", "பாடல்", "\n", "\n", "\n", "\n", "வையம் காவலர் வழிமொழிந்து ஒழுக", ",", "\n", "\n", "போகம் வேண்டி", ", ", "பொதுச் சொல் பொறாஅது", ",", "\n", "\n", "இடம் சிறிது என்னும் ஊக்கம் துரப்ப", ",", "\n", "\n", "ஒடுங்கா உள்ளத்து", ", ", "ஓம்பா ஈகை", ",", "\n", "\n", "கடந்து அடு தானைச் சேரலாதனை", "\n", "\n", "யாங்கனம் ஒத்தியோ", "? ", "வீங்கு செலல் மண்டிலம்!", "\n", "\n", "பொழுது என வரைதி", "; ", "புறக்கொடுத்து இறத்தி", ";", "\n", "\n", "மாறி வருதி", "; ", "மலை மறைந்து ஒளித்தி", ";", "\n", "\n", "அகல் இரு விசும்பினானும்", "\n", "\n", "பகல் விளங்குதியால்", ", ", "பல் கதிர் விரித்தே.", "\n", "திணை பாடாண் திணை", "; ", "துறை இயன்மொழி", "; ", "பூவை நிலையும் ஆம்.", "சேரமான் கடுங்கோ வாழியாதனைக் ", "கபிலர் பாடியது.", "\n\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n", "ஞாயிறு மறைந்து எழும்", "\nசேரலாதனோ", "\nஇரவிலும்", "\nமறைந்துகொள்ளாமல்", "\nவழங்குவான்", "\n", "\n", "\n", "\n", "\n"]},
{"link": "https://vaiyan.blogspot.com/2014/09/003.html", "title": "புறநானூறு 3", "content": ["கருங் கை ஒள்வாட் பெரும்பெயர் வழுதி", "\n", "\n", "\n", "\n", "நீ கவுரியர் மரபில் வந்தவன்", ". ", "உன் மரபினர் முழுமதி போல் உருவம் கொண்ட ", "வெண்கொற்றக் குடைநிழலில் இருந்துகொண்டு நாடாண்டு", "மண்ணிலுள்ள அனைத்து மக்களுக்கும் நிழல் தந்தவர்கள்", ". ", "முரசு முழக்கத்துடன் ஆட்சிச் சக்கரத்தை உருட்டியவர்கள்", ". ", "நெஞ்சில் நேயம் கொண்டு ", "இல்லை என்று சொல்லாமல் கொடை வழங்கியவர்கள்", ".", "நீ கற்புக்கரசியின் கணவன்", ".", "உன்னைக் ", "கருங்கை ஒள்வாள் பெரும்பெயர் வழுதி", " என்பார்கள்", ". ", "ஏனென்றால்", " ", "நீ எப்போதும் உன் வலிமை மிக்க கையில் ", "வாள் வைத்திருப்பாய் ", "மருந்தில் கூற்றம் என்னும் நிலப்பகுதியை நீ வென்றாய்", ". ", "யானைத்\nதலையில் இருந்துகொண்டு போரிட்டு வென்றாய்", ". ", "அந்த யானை பொன்னாலான\nஓடைக் கவசத்தை நெற்றியில் கொண்டது", ". ", "வலிமை மிக்கது", ". ", "மதம் பொழிவது", ". ", "கயிற்றில் கட்டிய மணி கொண்டது", ". ", "அதனை உதைத்துக்கொண்டுதான் நீ அதன் தலையில் அமர்ந்திருந்தாய்", ".", "உன்னை ஒன்று வேண்டுகிறேன்", ". ", "நிலமே மாறினாலும் நீ சொன்ன சொல் தவறாமல்\nவாழவேண்டும்", ".", "நீ பொன்னாலான வீரக்கழலைக் காலில் அணிந்தவன்", ". ", "ஈரச் சந்தனம் புலர்ந்த மார்பை உடையவன்", ".", "உன்னை நயந்து இரவலர் வருவர்", ". ", "ஊர் இல்லாத", ", ", "வாழ முடியாத", ", ", "நீர் இல்லாத ", "நீண்ட வழியைக் கடந்து வருவர்", ". ", "வன்கண் ஆடவர் பதுங்கியிருந்து அம்பு விட ", "வீழ்ந்தவர்களை உண்ணும் பருந்து ", "உன்னமரத்தில் காத்திருக்கும் வழியில் வருவர்", ".", "அவர்களின் நிலைமையை எண்ணிப்பார்த்து ", "அவர்களின் வறுமையைப்\nபோக்குவதுதான் உன் வலிமை", ".", "\n", "\n", "பாடல் ", "\n", "\n", "உவவு\nமதி உருவின் ஓங்கல் வெண் குடை", "\n", "\n", "நிலவுக்\nகடல் வரைப்பின் மண்ணகம் நிழற்ற", ",", "\n", "\n", "ஏம\nமுரசம் இழுமென முழங்க", ",", "\n", "\n", "நேமி\nஉய்த்த நேஎ நெஞ்சின்", ",", "\n", "\n", "தவிரா\nஈகை", ",\n", "கவுரியர் மருக!", "\n", "\n", "செயிர்\nதீர் கற்பின் சேயிழை கணவ!", "\n", "\n", "பொன்\nஓடைப் புகர் அணி நுதல்", ",", "\n", "\n", "துன்\nஅருந் திறல்", ", ", "கமழ் கடாஅத்து", ",", "\n", "\n", "எயிறு\nபடையாக எயிற் கதவு இடாஅ", ",", "\n", "\n", "கயிறு\nபிணிக்கொண்ட கவிழ் மணி மருங்கின்", ",", "\n", "\n", "பெருங்\nகை", ",\n", "யானை இரும் பிடர்த் தலை இருந்து", ",", "\n", "\n", "மருந்து\nஇல் கூற்றத்து அருந் தொழில் சாயாக்", "\n", "\n", "கருங்\nகை ஒள் வாட் பெரும்பெயர் வழுதி!", "\n", "\n", "நிலம்\nபெயரினும்", ", ", "நின் சொல் பெயரல்", ";", "\n", "\n", "பொலங்\nகழற் கால்", ", ", "புலர் சாந்தின்", "\n", "\n", "விலங்கு\nஅகன்ற வியல் மார்ப!", "\n", "\n", "ஊர்\nஇல்ல", ",\n", "உயவு அரிய", ",", "\n", "\n", "நீர்\nஇல்ல", ",\n", "நீள் இடைய", ",", "\n", "\n", "பார்வல்\nஇருக்கை", ",\n", "கவி கண் நோக்கின்", ",", "\n", "\n", "செந்\nதொடை பிழையா வன்கண் ஆடவர்", "\n", "\n", "அம்பு\nவிட", ",\n", "வீழ்ந்தோர் வம்பப் பதுக்கை", ",", "\n", "\n", "திருந்து\nசிறை வளை வாய்ப் பருந்து இருந்து உயவும்", "\n", "\n", "உன்ன\nமரத்த துன் அருங் கவலை", ",", "\n", "\n", "நின்\nநசை வேட்கையின் இரவலர் வருவர் அது", "\n", "\n", "முன்னம்\nமுகத்தின் உணர்ந்து", ", ", "அவர்", "\n", "\n", "இன்மை\nதீர்த்தல் வன்மையானே.", "\n", "திணை\nபாடாண் திணை", "; ", "துறை செவியறிவுறூஉ", "; ", "வாழ்த்தியலும்\nஆம்.", "பாண்டியன்\nகருங் கை ஒள்வாட் பெரும்பெயர் வழுதியை ", "இரும்பிடர்த்தலையார்\nபாடியது. ", "இவர் பாடலிலுள்ள தொடரால் பெயர் பெற்ற புலவர்", ".", "\n", "\n\n\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n", "\n", "\n", "கருங்கை ஒள்வாள்", "பெரும்பெயர் வழுதி", "\n", "\n", "பெருங்கை", ", ", "யானை", "இரும்பிடர்த் தலை", "இருந்து", "போரிட்டவன்", "\n", "\n", "\n", "\n", "\n", "\n", "\n", "\n", "பாண்டியன்", "\n", "*", "\n", "வழுதி என்றால் ", "\n", "\n", "இவனையே குறிக்கும்", "\n", "\n", "*", "\n", "\n", "மருந்தில் கூற்றம் ", "\n", "\n", "போரில் ", "\n", "வெற்றி கண்டவன்", "\n", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/09/007.html", "title": "புறநானூறு 7", "content": ["\n", "சோழன் கரிகாற் பெருவளத்தான்", "\n", "களிற்றுப்படை", ", ", "காலாள்படை ", "ஆகியவற்றின் வளத்தால் காலால்\nமிதித்தும்", ", ", "கை வளத்தால் அம்பு தொடுத்தும் ", "பகைநாட்டை அழித்தாய்", ".", "விரும்பி வந்த திருமகளை ஏற்க மறுத்த\nமலர்ந்த மார்பில் ", "தோல் என்னும் போர்க் கவசத்தை அணிந்திருக்கும் ", "வலிமை மிக்க மார்பினை உடையவன்\nநீ", ".", "இரவு பகல் என்று பார்க்காமல் ", "பகைநாட்டைச்\nசுட்டு ", "அது எரியும் விளக்கில் ", "அவர் நாட்டு மக்கள் அழுகுரலைக் கேட்பவன் நீ", ".", "இயல்தேர் வளவ", "!", "இது நல்லது அன்று", ".", "புனல் பாயும் வளநாட்டைக் காப்பதில் கவனம் செலுத்தாமல்", "பகைவரின் மீன் வளம் மிக்க நாட்டில் இப்படிச் செய்யலாமா", "?", "\n", "\n", "சேர நாட்டை அழித்தான் போலும் ", "\n", "\n", "\n", "\n", "\n", "பாடல்", "\n", "\n", "\n", "\n", "\n", "களிறு கடைஇய தாள்", ",", "\n", "\n", "கழல் உரீஇய திருந்து அடி", ",", "\n", "\n", "கணை பொருது கவி வண் கையால்", ",", "\n", "\n", "கண் ஒளிர்வரூஉம் கவின் சாபத்து", ",", "\n", "\n", "மா மறுத்த மலர் மார்பின்", ",", "\n", "\n", "தோல் பெயரிய எறுழ் முன்பின்", ",", "\n", "\n", "எல்லையும் இரவும் எண்ணாய்", ", ", "பகைவர்", "\n", "\n", "ஊர் சுடு விளக்கத்து அழு விளிக் கம்பலைக்", "\n", "\n", "கொள்ளை மேவலை", "; ", "ஆகலின்", ", ", "நல்ல", "\n", "\n", "இல்ல ஆகுபவால் இயல் தேர் வளவ!", "\n", "\n", "தண் புனல் பரந்த பூசல் மண் மறுத்து", "\n", "\n", "மீனின் செறுக்கும் யாணர்ப்", "\n", "\n", "பயன் திகழ் வைப்பின் பிறர் அகன் தலை நாடே.", "\n", "திணை வஞ்சி", "; ", "துறை கொற்றவள்ளை", "; ", "மழபுல வஞ்சியும் ஆம்.", "சோழன் கரிகாற் பெருவளத்தானைக் ", "கருங்குழலாதனார் பாடியது.", "\n", "\n\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n", "\n", "\n", "இயல்தேர் வளவன்", "\nகற்பனை", "\n", "\n", "\n", "\n", "சோழன்", "\nகரிகால் வளவன்", "\nபுனல்நாடன்", "\nமீன்-நாட்டை வென்று", "\nதீ மூட்டி", "\nமக்களின்", "\nஅழுகுரலைக்", "\nகேட்டான்", "\n*", "\nஇச்செயல்", "\nநன்று அன்று", "\nஎன்று", "\nபுலவர்", "\nகுறிப்பிட்டு", "\nஅரசனைத்", "\nதிருத்துகிறார்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/09/006.html", "title": "புறநானூறு 6", "content": ["\n", "பாண்டியன் பல்யாகசாலை முதுகுடுமிப் பெருவழுதி", "\n", "\n", "\n", "உன்\nஉருவமும்", ",\n", "புகழும் பரவ வேண்டும்", ". ", "வடக்கில் இமயமலைக்கு அப்பாலும்", ", ", "தெற்கில் குமரிமுனைக்குத் தென்பாலும்", ", ", "கிழக்கில்\nதோண்டப்பட்ட கடலுக்கு அப்பாலும்", ", ", "மேற்கில் பழமையான கடலுக்கு அப்பாலும்", ", ", "மூன்றாக அடுக்கப்பட்டுள்ள உலகங்களில் கீழே உள்ள உலகம்", ", ", "மேலே உள்ள உலகம் ஆகியவற்றிற்கு அப்பாலும் பரவ வேண்டும்", ".", "உன்\nசெங்கோல் ஒருபுறமும் சாயாமல் ", "நடுவுநிலைமை கொண்டிருக்க வேண்டும்", ".", "இப்படி\nஉன் திறமை வெளிப்பட வேண்டும்", ".", "உன்\nசெயல்பாட்டுக்கு மாறுபட்ட பகைவர் நாட்டில்மீது உன் ", "கடற்படையையும்", " யானைப்படையையும் ஏவி", ", ", "அவர்களது பாசி பிடித்த அகழியையும்", ", ", "மதிலையும் கடந்து", ", ", "அவர்களின் நாட்டில் பெற்ற அணிகலன்களை ", "உன்னிடம் பரிசில் நாடி வரும் மக்களுக்கு ", "அவர்களின் தரம் அறிந்து வழங்க வேண்டும்", ".", "சிவபெருமான்\nஊர்வலம் வரும்போது ", "உன் குடை வணங்க வேண்டும்", ".", "நான்மறை\nமுதல்வர் உன்னிடம் கையேந்தும்போது ", "நீ தலைவணங்க வேண்டும்", ".", "நீ\nதலையில் சூடியுள்ள பூ ", "நீ பகைவர் நாட்டை எரிக்கும் புகையால் மட்டுமே வாடவேண்டும்", ".", "உன்\nசினம் உன் மனைவியர் ஊடும் முகத்தின்முன் ", "காணாமல் போக வேண்டும்", ".", "இப்படிப்பட்ட\nவெற்றியோடு ", "தடையின்றி வழங்கும் தகைமை மிக்க", " ‘", "குடுமி", "’ ", "என்னும் பெயர் கொண்ட அரசே", "!", "நீ\nகுளுமையான நிலவு போலவும் ", "ஒளி மிக்க ஞாயிறு போலவும் ", "இந்த நிலவுலகில் நிலைபெற்று வாழ்வாயாக", "!", "\n", "\n", "\n", "\n", "பாடல்", "\n", "வடாஅது\nபனி படு நெடு வரை வடக்கும்", ",", "\n", "\n", "தெனாஅது\nஉரு கெழு குமரியின் தெற்கும்", ",", "\n", "\n", "குணாஅது\nகரை பொரு தொடு கடற் குணக்கும்", ",", "\n", "\n", "குடாஅது\nதொன்று முதிர் பௌவத்தின் குடக்கும்", ",", "\n", "\n", "கீழது\nமுப் புணர் அடுக்கிய முறை முதற் கட்டின்", "\n", "\n", "நீர்\nநிலை நிவப்பின் கீழும்", ", ", "மேலது", "\n", "\n", "ஆனிலை\nஉலகத்தானும்", ", ", "ஆனாது", ",", "\n", "\n", "உருவும்\nபுகழும் ஆகி", ", ", "விரி சீர்த்", "\n", "\n", "தெரி\nகோல் ஞமன் போல", ", ", "ஒரு திறம்", "\n", "\n", "பற்றல்\nஇலியரோ! நின் திறம் சிறக்க!", "\n", "\n", "செய்\nவினைக்கு எதிர்ந்த தெவ்வர் தேஎத்து", ",", "\n", "\n", "கடல்\nபடை குளிப்ப மண்டி", ", ", "அடர் புகர்ச்", "\n", "\n", "சிறு\nகண் யானை செவ்விதின் ஏவி", ",", "\n", "\n", "பாசவல்\nபடப்பை ஆர் எயில் பல தந்து", ",", "\n", "\n", "அவ்\nஎயில் கொண்ட செய்வுறு நன் கலம்", "\n", "\n", "பரிசில்\nமாக்கட்கு வரிசையின் நல்கி", ",", "\n", "\n", "பணியியர்\nஅத்தை", ",\n", "நின் குடையே முனிவர்", "\n", "\n", "முக்\nகட் செல்வர் நகர் வலம் செயற்கே!", "\n", "\n", "இறைஞ்சுக", ", ", "பெரும! நின் சென்னி சிறந்த", "\n", "\n", "நான்மறை\nமுனிவர் ஏந்து கை எதிரே!", "\n", "\n", "வாடுக", ", ", "இறைவ! நின் கண்ணி ஒன்னார்", "\n", "\n", "நாடு\nசுடு கமழ் புகை எறித்தலானே!", "\n", "\n", "செலியர்\nஅத்தை", ",\n", "நின் வெகுளி வால் இழை", "\n", "\n", "மங்கையர்\nதுனித்த வாள் முகத்து எதிரே!", "\n", "\n", "ஆங்க", ", ", "வென்றி எல்லாம் வென்று அகத்து அடக்கிய", "\n", "\n", "தண்டா\nஈகைத் தகை மாண் குடுமி!", "\n", "\n", "தண்\nகதிர் மதியம் போலவும்", ", ", "தெறு சுடர்", "\n", "\n", "ஒண்\nகதிர் ஞாயிறு போலவும்", ",", "\n", "\n", "மன்னிய", ", ", "பெரும! நீ நிலமிசையானே!", "\n", "திணை\nபாடாண்திணை", "; ", "துறை செவியறிவுறூஉ", "; ", "பொருண்மொழிக்\nகாஞ்சியும் ஆம்.  துறை வாழ்த்தியலும் ஆம்.", "பாண்டியன்\nபல்யாகசாலை முதுகுடுமிப் பெருவழுதியைக் ", "காரி கிழார் பாடியது.", "\n", "\n\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "ஆங்கிலத்தில்இதன் செய்தி", "\n", "\n", "\n", "\n", "\n", "\n", "\n", "\n", "\n", "\n", "\nஅரசனின்", "\n", "\nகொற்றக்குடை", "\n", "\nசிவபெருமான்", "\n", "\nஊர்வலத்தின்போது", "\n", "\nமட்டும்", "\n", "\nவணங்க வேண்டுமாம்", "\n", "\n", "\n", "\n", "\n", "பாண்டியன்", "\nகுடுமி வழுதி", "\nபரிவேள்வி", "\n(அஸ்வமேத யாகம்)", "\nசெய்தான்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/09/004_29.html", "title": "புறநானூறு 5", "content": ["\n", "சேரமான் கருவூர் ஏறிய ஒள் வாட் கோப்பெருஞ்சேரல்", "கல்மலைகளில்\nமேயும் ", "எருமை-", "ஆனின் தோற்ற", "மு", "ம் ", "யானை ", "போல் ", "வலிமை", "யும் ", "கொண்ட கானக", "-", "நாடன் என்பவன் நீதானா", ", ", "பெரும", "!", "அது\nநீதான் என்றால் ", "உனக்கு ஒன்று கூற விரும்புகிறேன்", ".", "அருளும்\nஅன்பும் இன்றி வாழ்பவர்கள் நிரயம்", " (", "நரகம்", ")\n", "புகுவர்", ". ", "அவர்களில் ஒருவனாக நீ சேரவேண்டாம்", ".", "குழந்தையைக்\nகாக்கும் தாய் போல உன் நாட்டை நீ காப்பாற்றுக", ". ", "அது கிடைத்தற்கு\nஅரிய பேறு ஆகும்", ".", "\n", "\n", "\n", "\n", "\n", "\n", "பாடல்", "\n", "\n", "எருமை\nஅன்ன கருங் கல் இடை தோறு", ",", "\n", "\n", "ஆனின்\nபரக்கும் யானைய", ", ", "முன்பின்", ",", "\n", "\n", "கானக\nநாடனை! நீயோ", ", ", "பெரும!", "\n", "\n", "நீ\nஓர் ஆகலின்", ", ", "நின் ஒன்று மொழிவல்:", "\n", "\n", "அருளும்\nஅன்பும் நீக்கி", ", ", "நீங்கா", "\n", "\n", "நிரயம்\nகொள்பவரொடு ஒன்றாது", ", ", "காவல்", ",", "\n", "\n", "குழவி\nகொள்பவரின்", ", ", "ஓம்புமதி!", "\n", "\n", "அளிதோ\nதானே", ";\n", "அது பெறல் அருங் குரைத்தே.", "\n", "\n", "\n", "திணை\nபாடாண்திணை", "; ", "துறை செவியறிவுறூஉ", "; ", "பொருண்மொழிக்\nகாஞ்சியும் ஆம்.", "சேரமான்\nகருவூர் ஏறிய ஒள் வாட் கோப்பெருஞ்சேரல் இரும்பொறையைக் கண்ட ஞான்று", ", ", "நின் உடம்பு பெறுவாயாக!", "' ", "என", ", ", "அவனைச்\nசென்று கண்டு", ", ", "தம் உடம்பு பெற்று நின்ற", "நரிவெரூஉத்தலையார்\nபாடியது.", "\n", "\n\n", "\n", "\n", "\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n", "\n", "யானைய", "\nமுன்பின்", "\nகானக நாடன்", "\n", "\n", "\n", "\n", "கொங்கு நாட்டுக்", "\nகருவூர் நகரில்", "\nமுதன்முதலாகச்", "\nசேரர் ஆட்சியை", "\nநிறுவியவன்", "\n*", "\nகானக நாடன்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/09/002.html", "title": "புறநானூறு 2", "content": ["பெருஞ் சோற்று உதியஞ் சேரலாதன்", "\n", "மண்ணின் திணிவாக இருக்கும் நிலம் ", "இந்த நிலத்தை ஏந்திக்கொண்டிருக்கும் விசும்பு ", "இந்த விசும்பைத் தடவிக்கொடுக்கும் காற்று ", "காற்றில் பற்றி எரியும் தீ ", "தீயோடு மாறுபட்டிருக்கும் நீர் ", "இவை ஐம்பெரும் பூதங்கள் ", "இவற்றின் இயற்கைப் பாங்குகளை நீ ஒத்திருக்கிறாய் ", "உன்னைப் போற்றாதவர்களை நிலம் போலப் பொறுத்துக்கொள்கிறாய் ", "விசும்பு போல் சூழும் பரப்பளவு உனக்கு உண்டு. ", "காற்றைப் போல் உனக்கு வலிமை ", "தீயைப் போல் பகைவரை அழிக்க வல்லவன் நீ ", "நீரைப் போல் வழங்கும் கொடைத்திறம் உடையவன் நீ  ", "உன் கடலிலே தோன்றிய ஞாயிறு ", "உன் கடலிலேயே மறையும் நிலப்பரப்பை உடையவன் நீ. ", "இப்படிப்பட்ட வானவரம்பன் நீதானா?", "\n", "தும்பைப் பூ சூடி ஐவரை எதிர்த்த நூற்றுவர் மாண்ட போர்க்களத்தில் ", "இருபாலாருக்கும் பெருஞ்சோறு கொடுத்தவன் நீ.", "\n", "பால் புளித்தாலும், ", "பகல் இருளினாலும், ", "நான்கு வேதங்களின் நெறிமுறை மாறினாலும் ", "திரிபில்லாச் சுற்றத்தாருடன் வாழ்வாயாக.", "\n", "\n", "இமயம் பொதியம் ஆகிய மலை அடுக்கத்தில் ", "அந்தணர் வளர்க்கும் முத்தீ விளக்கொளியில் ", "நவ்வி-மான்கள் உறங்குவது போல ", "அச்சமின்றி உன் நாட்டு மக்கள்-சுற்றம் நிலைகொள்வதாகுக.", "\n", "பாடல்", "\n", "\n", "மண் திணிந்த நிலனும்,", "\n", "நிலன் ஏந்திய விசும்பும்,", "\n", "விசும்பு தைவரு வளியும்,", "\n", "வளித் தலைஇய தீயும்,", "\n", "தீ முரணிய நீரும், என்றாங்கு", "\n", "ஐம் பெரும் பூதத்து இயற்கை போல", "\n", "போற்றார்ப் பொறுத்தலும், சூழ்ச்சியது அகலமும்,", "\n", "வலியும், தெறலும், அளியும், உடையோய்!", "\n", "நின் கடல் பிறந்த ஞாயிறு பெயர்த்தும் நின்", "\n", "வெண் தலைப் புணரிக் குட கடல் குளிக்கும்,", "\n", "யாணர் வைப்பின், நல் நாட்டுப் பொருந!", "\n", "வான வரம்பனை! நீயோ, பெரும!", "\n", "அலங்கு உளைப் புரவி ஐவரொடு சினைஇ,", "\n", "நிலம் தலைக்கொண்ட பொலம் பூந் தும்பை", "\n", "ஈர் ஐம்பதின்மரும் பொருது, களத்து ஒழிய,", "\n", "பெருஞ் சோற்று மிகு பதம் வரையாது கொடுத்தோய்!", "\n", "பாஅல் புளிப்பினும், பகல் இருளினும்,", "\n", "நாஅல் வேத நெறி திரியினும்,", "\n", "திரியாச் சுற்றமொடு முழுது சேண் விளங்கி,", "\n", "நடுக்கின்றி நிலியரோ அத்தை அடுக்கத்து,", "\n", "சிறு தலை நவ்விப் பெருங் கண் மாப் பிணை,", "\n", "அந்தி அந்தணர் அருங் கடன் இறுக்கும்", "\n", "முத் தீ விளக்கின், துஞ்சும்", "\n", "பொற் கோட்டு இமயமும், பொதியமும், போன்றே!", "\n", "\n", "திணை பாடாண் திணை; துறை செவியறிவுறூஉ; வாழ்த்தியலும் ஆம்.", "சேரமான் பெருஞ் சோற்று உதியஞ் சேரலாதனை ", "முரஞ்சியூர் முடிநாகராயர் பாடியது.", "\n\n", "புறநானூறு பழைய உரை - தமிழ் இணையக் கல்விக் கழகப் பதிவு", "வரலாறு", "\n", "\n", "அலங்கு உளைப் புரவி ஐவரொடு சினைஇ,", "\n", "நிலம் தலைக்கொண்ட பொலம் பூந் தும்பை", "\n", "ஈர் ஐம்பதின்மரும் பொருது, களத்து ஒழிய,", "\n", "பெருஞ் சோற்று மிகு பதம் வரையாது கொடுத்தோய்! ", "இந்தப் அடிகளில் கூறப்பட்டுள்ள வரலாறு ", "இருவேறு கோணங்களில் கூறப்படுகிறது.", "\n", "\n", "ஐவர் = பஞ்ச பாண்டவர்", "\n", "\n", "ஈர் ஐம்பதின்மர் = நூற்றுவர் = துரியோதனன்\nஆதியர்", "\n", "\n", "இந்த ஐவரும் நூற்றுவரும் போரிட்டுக்கொண்டபோது\nஇந்தச் சேர அரசன் உதியன் பெருஞ்சோறு வழங்கினான். ", "\n", "\n", "இதனால் இவன் பாரதப் போர் நிகழ்ந்த காலத்தவன்.", "\n", "\n", "இது ஒரு கோணம்.", "\n", "\n", "\n", "\n", "ஐவர் = பஞ்சவர் = பாண்டியர்", "\n", "\n", "நூற்றுவர் = சதகர்னர் (சதம் = நூறு) ", "\n", "\n", "பாண்டியர்க்கும் சதகர்ணியர்க்கும் நடந்த\nபோரில் இருவரும் போர்க்களத்தில் மாண்டபோது இருபால் படையினருக்கும் பெருஞ்சோறு வழங்கிப்\nபேணினான்.", "\n", "\n", "இது மற்றொரு கோணம்.", "\n", "\n", "\n", "\n", "சாதவாகன அரச பரம்பரையில் வந்த அரசன் சதகர்ணி\nகி.மு. 180-ல், இரண்டு ஆண்டுகள் மட்டுமே கர்நாடகப் பகுதியில் நாடாண்ட ஒரு மன்னன். இவன்\nபோர்களத்தில் மாண்டவன் என்று வரலாறு கூறுகிறது. ", "\n", "\n", "இவனைப் பஞ்சவன் (பாண்டியன்) தாக்கியபோது இருவரும் போர்க்களத்தில் மாண்டனர். ", "\n", "\n", "\n", "இது நிகந்த வரலாற்றைக் காட்டும் காலக் கண்ணாடி.", "\n", "\n", "\n", "\n", "நிலத்தைக் கைப்பற்றும் ஆசையால் தும்பைப்\nபூச் சூடி, நூற்றுவர்-கன்னன் பஞ்சவரைத் தாக்கினான். இருவரும் போர்களத்திலேயே மாண்டனர்.\nஅப்போது இரு படையினர்க்கும் பாகுபாடு காட்டாமல் உதியஞ்சேரல் பெருஞ்சோறு கொடுத்துப்\nபேணினான். ", "\n", "\n", "\n", "\n", "இருவரும் போர்க்களத்தில் மாண்டனர் என்று\nபாடல் கூறுகிறது. பாரதப் போரில் நூற்றுவர் மட்டுமே மாண்டனர் ஐவர் நாடாண்டனர் என்பது\nஇங்கு நினைவுகூரத் தக்கது. ", "\n", "\n", "ஒப்புநோக்குக - மதுரைக்காஞ்சி அடி 775 விளக்கம்", "\n", "\n", "\n", "\n", "\n", "\n", "\n", "\n", "காலம்", "  : கி.மு. 3 முதல் ", "கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n", "\n", "சங்ககால\nஅறிவியல்", "\n", "\n", "\n", "\n", "ஐம்பெரும்பூதம்\nஎன்பதை பஞ்சபூதம் என்பர்", ". ", "நிலம்", ", ", "விசும்பு", ",\n", "வளி", ", ", "தீ", ", ", "நீர் என அவை இங்குக்\nகுறிப்பிடப்பட்டுள்ளன", ".", "\n", "மண்ணின்\nதிணிவே நிலம்", ". ", "நிலம் விசும்பை ஏந்திக்கொண்டுள்ளது", ".\n", "விசும்பை வளி தடவுகிறது", ". ", "வளிக்காற்றில் தீ பொருந்தியுள்ளது", ".\n", "தீயோடு முரண்பட்டது நீர்", ". (", "இந்த இரண்டு மட்டும்\nஇணையினும் விலகிவிடும்", ".)", "\n", "நிலம்\nதாங்கும் ஆற்றல் கொண்டது", ". ", "விசும்பு நிலத்தை வளைத்துக்கொண்டுள்ளது", ".\n", "காற்று வலிமை உடையது", ". (", "மூச்சை இழுத்துக் கட்டிக்கொண்டுதான்\nபலுவைத் தூக்குகிறோம்", ") ", "நீர் கொடையாக வழங்கப்படும் பொருள்", ".\n(", "வழங்கப்படாத நிலைமையும் உண்டு", ").", "\n", "\n", "\n", "\n", "இக்கால\nஅறிவியல்", "\n", "\n", "\n", "\n", "\n", "விசும்பில்\nநிலம் மிதக்கிறது", ". ", "நிலத்தில் உள்ள வளி உயிரினங்களை\nவாழச்செய்யும்", ". ", "தீ விண்மீன்களின் மூச்சு", ". ", "இதன் எதிரி நீர்", ". ", "\n", "\n", "\n", "\n", "\n", "அந்தி ", "\n", "அந்தணர் ", "\n", "அருங்கடன் இறுக்கும்", "\n", "\n", "முத் தீ", "\n", "\n", "\n", "\n", "\n", "\n", "\n", "\n", "\n", "\n", "\n", "\n", "\n", "சேரன்", "\n*", "\nஅறிவியல்", "\n*", "\nபாரதப் போர்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/09/004.html", "title": "புறநானூறு 4", "content": ["\n", "உருவப் பல் தேர் இளஞ் சேட்சென்னி", "வெற்றி\nகண்ட உன் வாள் ", "செவ்வானம் போலக் கறை பட்டுக் கிடக்கிறது.", "களம்\nகொண்ட உன் தாளிலுள்ள வீரக் கழல் ", "கொல்லும் களிற்றின் தந்தம் போன்றன.", "மார்புக்\nகவசமாகிய தோல் அம்பால் துளைக்கப்பட்டு ", "நிலையில்லாமல் மின்னும் விண்மீன் கொண்ட வானம்\nபோன்றது.", "குதிரையின்\nவாய் ", "கடிவாளம் ", "சுண்டியதால் ", "காளைமாட்டைக் கடித்த புலியின் வாயைப் போன்றன.", "யானையின்\nகொம்பு ", "பகைவர் கோட்டைக் கதவைக் குத்தி ", "நுனி மழுங்கி ", "உயிர் உண்ணும் எமனைப் போன்று ஆயிற்று.", "நீ குதிரைகள்\nபூட்டிய தேரில் ", "கடலில் தோன்றும் கதிரவனைப் போலக் காட்சி தருகிறாய்.", "இப்படியே\nஎன்றும் திகழ்வாயாக.", "உன்னைச்\nசீண்டியவர் நாடு ", "தாய்ப்பால் குடிக்காத குழந்தை போல ", "ஓயாமல் கூவிக்கொண்டே இருக்கட்டும்.", "\n", "\n", "\n", "\n", "\n", "\n", "வாள்", ", ", "வலம் தர", ", ", "மறுப் பட்டன", "\n", "\n", "செவ்\nவானத்து வனப்புப் போன்றன", ";", "\n", "\n", "தாள்", ", ", "களம் கொள", ", ", "கழல் பறைந்தன", "\n", "\n", "கொல்ல்\nஏற்றின் மருப்புப் போன்றன", ";", "\n", "\n", "தோல்", ", ", "துவைத்து அம்பின் துளை தோன்றுவ", ",", "\n", "\n", "நிலைக்கு\nஒராஅ இலக்கம் போன்றன", ";", "\n", "\n", "மாவே", ", ", "எறி பதத்தான் இடம் காட்ட", ",", "\n", "\n", "கறுழ்\nபொருத செவ் வாயான்", ",", "\n", "\n", "எருத்து\nவவ்விய புலி போன்றன", ";", "\n", "\n", "களிறு", ", ", "கதவு எறியா", ", ", "சிவந்து", ", ", "உராஅய்", ",", "\n", "\n", "நுதி\nமழுங்கிய வெண் கோட்டான்", ",", "\n", "\n", "உயிர்\nஉண்ணும் கூற்றுப் போன்றன", ";", "\n", "\n", "நீயே", ", ", "அலங்கு உளைப் பரீஇ இவுளிப்", "\n", "\n", "பொலந்\nதேர்மிசைப் பொலிவு தோன்றி", ",", "\n", "\n", "மாக்\nகடல் நிவந்து எழுதரும்", "\n", "\n", "செஞ்\nஞாயிற்றுக் கவினை மாதோ", "\n", "\n", "அனையை\nஆகன்மாறே", ",", "\n", "\n", "தாய்\nஇல் தூவாக் குழவி போல", ",", "\n", "\n", "ஓவாது\nகூஉம்", ",\n", "நின் உடற்றியோர் நாடே.", "\n", "\n", "\n", "திணை\nவஞ்சி", "; ", "துறை கொற்றவள்ளை.", "சோழன்\nஉருவப் பல் தேர் இளஞ் சேட்சென்னியைப் ", "பரணர் பாடியது.", "\n", "\n\n", "\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "ஆங்கிலத்தில்இதன் செய்தி", "\n", "\n", "\n", "\n", "\n", "அம்பின் துளை", "\nதுவைக்கப்படாத", "\nதோல்", "\n", "\n", "\n", "\n", "பகைவர்", "கொற்றத்தை", "(கொட்டத்தை)", "அடக்கியமைக்கு", "கொற்ற வள்ளைக்கு", "வாழ்த்து", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/09/009.html", "title": "புறநானூறு 9", "content": ["\n", "பாண்டியன் பல்யாகசாலை முதுகுடுமிப் பெருவழுதி", "\n", "போர் அறம் ", "பசு, ", "பசுப் போன்ற இயல்புடைய\nபார்ப்பனர், ", "பெண்டிர், ", "மரபுநோய் உள்ளவர், ", "இறந்த முன்னோருக்குக் கடன் செலுத்தும் குழந்தைப்பேறு\nஇல்லாதவர் ", "ஆகியோர் பாதுகாப்பான இடங்களுக்குச் சென்றுவிடுங்கள். ", "இங்கே என் அம்பு பாயும்\nபோர் நிகழவிருக்கிறது ", "என்று அறவழி கூறியபின் ", "போரிடும் பாங்குடையவன் இந்த அரசன்.", "கொல்களிற்றின் மேல் கொடி தோன்ற இருந்துகொண்டு\nபோரிடுபவன்.", "இவன் என் அரசன்.", "இவன் பெயர் குடுமித் தங்கோ (குடுமியான் மலை அரசன்)", "இவன் பஃறுளி ஆற்று மணலின் ", "எண்ணிக்கையைக்\nகாட்டிலும் ", "பல்லாண்டுகள் வாழ்வானாக!", "பஃறுளி ஆறு நெடியோன் நாட்டில் ஓடிய ஆறு. ", "இந்த நெடியோன் முந்நீர் விழா நடத்தியவன். ", "அதில் யாழ் மீட்டும் பாணர்களுக்குத் ", "தூய பொன்\nஅணிகளை வழங்கியவன்.", "\n", "\n", "\n", "\n", "\n", "\n", "\n", "பாடல்", "\n", "\n", "\n", "'", "ஆவும்", ", ", "ஆன் இயற் பார்ப்பன மாக்களும்", ",", "\n", "\n", "பெண்டிரும்", ", ", "பிணியுடையீரும்", ", ", "பேணித்", "\n", "\n", "தென் புல வாழ்நர்க்கு அருங் கடன் இறுக்கும்", "\n", "\n", "பொன் போல் புதல்வர்ப் பெறாஅதீரும்", ",", "\n", "\n", "எம் அம்பு கடி விடுதும்", ", ", "நும் அரண்\nசேர்மின்", "' ", "என", ",", "\n", "\n", "அறத்து ஆறு நுவலும் பூட்கை", ", ", "மறத்தின்", "\n", "\n", "கொல் களிற்று மீமிசைக் கொடி விசும்பு நிழற்றும்", "\n", "\n", "எம் கோ", ", ", "வாழிய", ", ", "குடுமி தம் கோச்", "\n", "\n", "செந் நீர்ப் பசும் பொன் வயிரியர்க்கு ஈத்த", ",", "\n", "\n", "முந்நீர் விழவின்", ", ", "நெடியோன்             ", "\n", "\n", "நல் நீர்ப் பஃறுளி மணலினும் பலவே!", "\n", "திணையும் துறையும் அவை.", "பாண்டியன் பல்யாகசாலை முதுகுடுமிப் பெருவழுதியை ", "நெட்டிமையார்\nபாடியது.", "\n", "\n\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n", "\n", "\n", "பெண் யாழ் மீட்டல்", "\nஅன்று", "\nயாழ் மீட்டியோர்", "\nவயிரியர்", "\n", "\n", "\n", "\n", "சங்ககால", "போர்முறையில்", "அறநெறி", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/10/010.html", "title": "புறநானூறு 10", "content": ["\n", "சோழன் நெய்தலங்கானல் இளஞ்சேட்சென்னி", "\n", "நெய்தலங்கானல் நெடியோய்", "! ", "உன்னை வாழ்த்தி வேண்டுகிறேன்", ".", "வழிபடுவோர் உன்னை எதற்காக வழிபடுகின்றனர் ", "என்பதை உடனே தெரிந்துகொள்.", "பிறன்மீது பழி கூறுபவர்களின் சொல்லை நம்பாதே.", "நீ ஒருவனிடம் உண்மையாகவே தீமையைக் கண்டால் ", "ஒத்திட்டு ஆராய்ந்து தக்க தண்டனை வழங்கு.", "அவர் தன் தவற்றை உணர்ந்து ", "உன் காலடியில்\nவணங்கி நின்றால் ", "பண்டைய தண்டனையைக் குறை.", "மகளிர் அமிழ்தம் போலச் சமைத்து, ", "வந்தவர்க்கெல்லாம்\nவழங்கும் ", "குற்றமற்ற வாழ்க்கையை உடையவர்கள் மகளிர். ", "அவர்கள் தழுவுதல் அன்றி, ", "போரிடும்\nமள்ளர் யாரும் தழுவ முடியாத ", "கல்மலை போன்ற மார்பினை உடையவன் நீ.", "செய்துவிட்டு வருந்தாத நற்செயல்களைப் புரிபவன்\nநீ.", "அதனால் உன் புகழ் விளங்குகிறது.", "நெய்தலங்கானல் நிலத்தெய்வம் (நெடியோன்) நீ.", "உன்னை நாடி வந்திருக்கிறேன்.", "பலவாகப் பாராட்டிப் புகழ்கிறேன்.", "\n", "\n", "பரிசில் வழங்க வேண்டும் என்பது சொல்லெச்சம்.", "\n", "\n", "\n", "\n", "\n", "பாடல்", "\n", "\n", "\n", "வழிபடுவோரை வல் அறிதீயே", ";", "\n", "\n", "பிறர் பழி கூறுவோர் மொழி தேறலையே", ";", "\n", "\n", "நீ மெய் கண்ட தீமை காணின்", ";", "\n", "\n", "ஒப்ப நாடி", ", ", "அத் தக ஒறுத்தி", ";", "\n", "\n", "வந்து", ", ", "அடி பொருந்தி", ", ", "முந்தை நிற்பின்", ",", "\n", "\n", "தண்டமும் தணிதி", ", ", "நீ பண்டையின் பெரிதே", "\n", "\n", "அமிழ்து அட்டு ஆனாக் கமழ் குய் அடிசில்", "\n", "\n", "வருநர்க்கு வரையா வசை இல் வாழ்க்கை", "\n", "\n", "மகளிர் மலைத்தல் அல்லது", ", ", "மள்ளர்", "\n", "\n", "மலைத்தல் போகிய", ", ", "சிலைத் தார் மார்ப!", "\n", "\n", "செய்து இரங்கா வினை", ", ", "சேண் விளங்கும் புகழ்", ",", "\n", "\n", "நெய்தலங்கானல் நெடியோய்!", "\n", "\n", "எய்த வந்தனம் யாம்", "; ", "ஏத்துகம் பலவே!", "\n", "திணையும் துறையும் அவை.", "சோழன் நெய்தலங்கானல் இளஞ்சேட்சென்னியை ", "ஊன்பொதி பசுங்குடையார்\nபாடியது.", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "ஆங்கிலத்தில் இதன் செய்தி", "\n", "\n", "\n", "\n", "\n", "\n", "\n", "\n", "\n", "\nவழிபடுவோரை", "\n", "\nவல்", "\n", "\nஅறிதீயே", "\n", "\n", "\n", "\n", "\n", "\n", "\n", "புலவர் ", "\n", "\n", "அரசனுக்கு ", "\n", "\n", "அறிவிரை", " ", "\n", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/10/012.html", "title": "புறநானூறு 12", "content": ["\n", "பல்யாகசாலை முதுகுடுமிப் பெருவழுதி", "உன்னைப் பாடும் பாணர்கள் ", "நீ வழங்கும்\nபொற்றாமரை விருது அணிகலனைத் ", "தலையில் சூடிக்கொள்கின்றனர்", ". ", "புலவர்கள் நீ வழங்கும் யானைமீதும்\nதேர்மீதும் ஏறிச் செல்கின்றனர்", ".", "வெற்றியைக் குவிக்கும்", " ‘", "குடுமி", "’ ", "வேந்தே", "!", "பிறர் மண்ணைக் கைப்பற்றும் ", "கொடுமையைச்\nசெய்து ", "அங்குக் கிடைத்த பொருள்களைக் கொண்டு ", "நீ விரும்புபவர்களுக்கு மட்டும் ", "இன்பம்\nதரும் செயல்களைச் செய்தல் ", "அறச்செயலோ", "?", "\n", "\n", "\n", "பாடல்", "\n", "\n", "பாணர் தாமரை மலையவும்", ", ", "புலவர்", "\n", "\n", "பூ நுதல் யானையொடு புனை தேர் பண்ணவும்", ",", "\n", "\n", "அறனோ மற்று இது விறல் மாண் குடுமி!", "\n", "\n", "இன்னா ஆகப் பிறர் மண் கொண்டு", ",", "\n", "\n", "இனிய செய்தி", ", ", "நின் ஆர்வலர் முகத்தே", "?", "\n", "\n", "\n", "திணை அது", "; ", "துறை இயன்மொழி.", "பாண்டியன் பல்யாகசாலை முதுகுடுமிப் பெருவழுதியை ", "நெட்டிமையார்\nபாடியது.", "\n", "\n\n", "\n", "\n", "\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "சங்க காலப் புலவர்கள்", "இவ்வாறு யானைமீது", "ஊர்ந்து செல்லுமாறு", "யானைகள் பரிசாக", "வழங்கப்பட்டன", "\n", "\n", "\n", "போர்", "அறம் அன்று", "என", "அறிவுரை", "கூறப்பட்டது", "\n"]},
{"link": "https://vaiyan.blogspot.com/2014/10/011.html", "title": "புறநானூறு 11", "content": ["\n", "\n", "\n", "\n", "பாலை பாடிய பெருங்கடுங்கோ", "பாலை பாடிய பெருங்கடுங்கோ", "பாடலால்\nபுகழ் பெற்ற வஞ்சி நகர வேந்தன்", ". ", "இந்த வஞ்சி தண்பொருநை ஆறு பாயும் நகரம்", ". ", "வானளாவிய\nபுகழும் வெற்றியும் உடைய நகரம்", ". ", "இந்தப் பொருநை ஆற்று மணலில் ", "பாவை\nசெய்தும் ", "பூப் பறித்துவந்து அந்தப் பாவைக்குச் சூட்டியும் ", "மகளிர் விளையாடுவர்", ". ", "இவர்கள் ", "மென்மையான மயிர் கொண்ட தம் திரண்ட கைகளையும்", ", ", "வெண்ணிற இழையணியும்\nகொண்டவர்கள்", ". ", "பாவைக்குப் பூச்சூட்டிய பின்னர் ", "பொருநை ஆற்றுப்\nபுனல்நீரில் பாய்ந்து விளையாடுவர்", ".", "இந்த வஞ்சி அரசன் ", "தான் விரும்பிய கோட்டைகளையெல்லாம்\nவென்றவன்", ". ", "வலிமை\nமிக்க பெரியவர்களைப் புறங்கண்டவன்", ".", "இவ்வாறு இவன் புறங்கண்ட வீரச் செருக்கைப்\nபாடினாள் ", "ஒரு பாடினி", ". ", "அதற்காக இவன் ", "கழஞ்சு நிறைக்கு மிகுதியாக ", "ஏரழகும்", ", ", "சீர்சிறப்பும்\nஉடைய அணிகலன்களைப் ", "பாடினிக்குப் பரிசாக வழங்கினான்", ".", "பாடிய பாடினிக்கு ", "உடன்", "-", "குரல் கொளைப்பண் தந்த பாணனுக்கு ", "வெள்ளி", "-", "நாரால் தொடுத்த தங்கத் தாமரைப் பூவைப் ", "பரிசாக வழங்கினான்", ". ", "இந்திய அரசு இக்காலத்தில் வழங்கும் ", "பத்மஸ்ரீ\nவிருதின் முன்னோடி அந்த விருது ", "\n", "\n", "பாடல்", "\n", "\n", "அரி மயிர்த் திரள் முன்கை", ",", "\n", "\n", "வால் இழை", ", ", "மட மங்கையர்", "\n", "\n", "வரி மணல் புனை பாவைக்குக்", "\n", "\n", "குலவுச் சினைப் பூக் கொய்து", ",", "\n", "\n", "தண் பொருநைப் புனல் பாயும்", ",", "\n", "\n", "விண் பொரு புகழ்", ", ", "விறல் வஞ்சி", ",", "\n", "\n", "பாடல் சான்ற விறல் வேந்தனும்மே", ",", "\n", "\n", "வெப்பு உடைய அரண் கடந்து", ",", "\n", "\n", "துப்பு உறுவர் புறம் பெற்றிசினே", ";", "\n", "\n", "புறம் பெற்ற வய வேந்தன்", "\n", "\n", "மறம் பாடிய பாடினியும்மே", ",", "\n", "\n", "ஏர் உடைய விழுக் கழஞ்சின்", ",", "\n", "\n", "சீர் உடைய இழை பெற்றிசினே", ";", "\n", "\n", "இழை பெற்ற பாடினிக்குக்", "\n", "\n", "குரல் புணர் சீர்க் கொளை வல் பாண் மகனும்மே", ",", "\n", "\n", "என ஆங்கு", ",", "\n", "\n", "ஒள் அழல் புரிந்த தாமரை", "\n", "\n", "வெள்ளி நாரால் பூ பெற்றிசினே.", "\n", "\n", "\n", "திணை பாடாண் திணை", "; ", "துறை பரிசில் கடா நிலை.", "சேரமான் பாலை பாடிய பெருங்கடுங்கோவைப் ", "பேய்மகள் இளவெயினி பாடியது.", "\n", "\n\n", "\n", "\n", "\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "இக்கால", "மகளிர்", "அணிகலன்கள்", "இது போன்ற", "அணிகலன்களை", "அக்காலப்", "பாடினிக்குப்", "பெருங்கடுங்கோ", "தன்னைப் ", "பாடியதற்காகப்", "பரிசாக", "வழங்கினான்", "\n", "\n", "\n", "தாமரை", "என்னும் விருது", "அக்கால", "இசை, கூத்து", "ஆண்-கலைஞர்களுக்கு", "வழங்கப்பட்டது", "\n"]},
{"link": "https://vaiyan.blogspot.com/2014/10/017.html", "title": "புறநானூறு 17", "content": ["\n", "யானைக்கட்சேய் மாந்தரஞ்சேரல் இரும்பொறை", "காவல", "!", "\n", "தெற்கில் குமரிமுனை", ", ", "வடக்கில் வேங்கடமலை", ", ", "கிழக்கிலும் மேற்கிலும் கடல்", " ", "இந்த எல்லைக்கு\nஉட்பட்ட குன்று", ", ", "மலை", ", ", "காடு", ", ", "நாடு ", "ஆகிய அனைத்துப் பகுதிகளிலும் உள்ள மக்கள் ", "ஒன்றுபட்டு உன் ஆணைப்படி நடக்கும்வண்ணம் ", "கொடியனவற்றை நீக்கிச் ", "செங்கோல் ஆட்சி நடத்தி", ", ", "விளைவனவற்றை மட்டும்\nஉண்டு", ", ", "பிளவு இல்லாமல் ", "ஆணைச் சக்கரத்தை உருட்டி ", "முழுவதுமாக ஆண்ட\nவலிமை மிக்கவரின் ", "வழித்தோன்றலாக நாடாளும் காவல", "!", "\n", "\n", "\n", "\n", "தொண்டியோரைப் பொருது வென்ற காவல", "!", "\n", "\n", "\n", "தாழம்பூக் குலை வணங்கும் அகன்ற வயல்வெளி", ", ", "மலையில் வேலி கட்டிய நிலம்", ", ", "நிலவொளி போல மணல் பரந்துகிடக்கும் கானல்நிலம் ", "கழியில் தீ எரிவது போல\nபூத்திருக்கும்", " (", "நெய்தல்", ") ", "பூ", " ", "ஆகிவற்றைக் கொண்டது ", "தொண்டி", ".", "\n", "\n", "\n", "\n", "பெரிய பொய்குழியில் விழுந்த ஆண்யானை ", "தன் பெருமிதம் தோன்றக் ", "குழியைத் தகர்த்தெறிந்துவிட்டுத் ", "தன் சுற்றத்துடன் சேர்ந்துகொண்டதைப்\nபோல", ",", "\n", "\n", "நீ ", "பட்டிருந்த சிறை தளர்ச்சியுற்றிருந்தபோது", ", ", "பலரும் பாராட்டும்வண்ணம்\nவிடுவித்துக்கொண்டு ", "உன் நாட்டுகுச் சென்றதை ", "உன் தாயத்தார் பாராட்டுகின்றனர்", ".", "\n", "\n", "ஊக்கம் இருந்தால் உண்டாக்கிய மண்ணையும்", ", ", "இழந்துவிட்ட அணிகலச் செல்வத்தையும்\nதிரும்பப் பெறலாம் ", "என்பதை மெய்மைப்படுத்தும் வகையில் பெற்றாய்", ".", "\n", "\n", "\n", "எண்ணிய எண்ணியாங்கு எய்துவர் எண்ணியார், ", "திண்ணியர் ஆகப் பெறின்", " – ", "திருக்குறள்", "\n", "\n", "\n", "\n", "பெருமானே", "!", "\n", "\n", "\n", "கொடியையும் கோட்டையையும் இழந்து ", "சிறைபட்டுக் கிடக்கிறோமே ", "என்று பெரிதும் சினம் கொண்டு நோக்கி ", "வெளிப்பட்டு வந்து ", "உன்னைப்\nபிற அரசர்கள் பணியத் தொடங்கும் ", "உன் ஆற்றலைக் காண வந்திருக்கிறேன்", ". ", "பெரும", ".", "\n", "\n", "\n", "\n", "அளவில்லாமல் கொடை வழங்கும் குட்டுவர்\nகோவே", "!", "\n", "\n", "\n", "மழைமேகம் போல் உலவும் உன் படைமலையைக்\nகண்டு ", "உன்னோடு மாறுபட்டோர் நடுங்கும்படி ", "உன் ", "கொடைமுரசு ", "கடல்நீரை வானுக்குக் கொண்டு\nசென்று முழங்கும் ", "இடி போல முழங்குவதை", "யும் ", "அம் மழைமேகம் போல் நீ ", "கொடை வழங்குவதையும் ", "கேட்டு", "ம் கண்டும் மகிழ\n", "வந்திருக்கிறேன்", ", ", "பெரும", ".", "\n", "\n", "\n", "பாடல்", "\n", "\n", "தென் குமரி", ", ", "வட பெருங்கல்", ",", "\n", "\n", "குண குட கடலா எல்லை", ",", "\n", "\n", "குன்று", ", ", "மலை", ", ", "காடு", ", ", "நாடு", ",", "\n", "\n", "ஒன்று பட்டு வழிமொழிய", ",", "\n", "\n", "கொடிது கடிந்து", ", ", "கோல் திருத்தி", ",", "\n", "\n", "படுவது உண்டு", ", ", "பகல் ஆற்றி", ",", "\n", "\n", "இனிது உருண்ட சுடர் நேமி", "\n", "\n", "முழுது ஆண்டோர் வழி காவல!", "\n", "\n", "குலை இறைஞ்சிய கோள் தாழை", "\n", "\n", "அகல் வயல்", ", ", "மலை வேலி", ",", "\n", "\n", "நிலவு மணல் வியன் கானல்", ",", "\n", "\n", "தெண் கழிமிசைத் தீப் பூவின்", ",", "\n", "\n", "தண் தொண்டியோர் அடு பொருந!", "\n", "\n", "மாப் பயம்பின் பொறை போற்றாது", ",", "\n", "\n", "நீடு குழி அகப்பட்ட", "\n", "\n", "பீடு உடைய எறுழ் முன்பின்", ",", "\n", "\n", "கோடு முற்றிய கொல் களிறு", "\n", "\n", "நிலை கலங்கக் குழி கொன்று", ",", "\n", "\n", "கிளை புகலத் தலைக்கூடியாங்கு", "\n", "\n", "நீ பட்ட அரு முன்பின்", "\n", "\n", "பெருந் தளர்ச்சி", ", ", "பலர் உவப்ப", ",", "\n", "\n", "பிறிது சென்று", ", ", "மலர் தாயத்துப்", "\n", "\n", "பலர் நாப்பண் மீக்கூறலின்", ",", "\n", "\n'", "உண்டாகிய உயர் மண்ணும்", ",", "\n", "\n", "சென்று பட்ட விழுக் கலனும்", ",", "\n", "\n", "பெறல் கூடும்", ", ", "இவன் நெஞ்சு உறப் பெறின்", "' ", "எனவும்", ",", "\n", "\n'", "ஏந்து கொடி இறைப்புரிசை", ",", "\n", "\n", "வீங்கு சிறை", ", ", "வியல்அருப்பம்", ",", "\n", "\n", "இழந்து வைகுதும்", ", ", "இனி நாம் இவன்", "\n", "\n", "உடன்று நோக்கினன்", ", ", "பெரிது", "' ", "எனவும்", ",", "\n", "\n", "வேற்று அரசு பணி தொடங்கு நின்", "\n", "\n", "ஆற்றலொடு புகழ் ஏத்தி", ",", "\n", "\n", "காண்கு வந்திசின்", ", ", "பெரும! ஈண்டிய", "\n", "\n", "மழை என மருளும் பல் தோல்", ", ", "மலை எனத்", "\n", "\n", "உடலுநர் உட்க வீங்கி", ", ", "கடல் என", "\n", "\n", "வான் நீர்க்கு ஊக்கும் தானை", ", ", "ஆனாது", "\n", "\n", "கடு ஒடுங்கு எயிற்ற அரவுத் தலை பனிப்ப", ",", "\n", "\n", "இடி என முழங்கும் முரசின்", ",", "\n", "\n", "வரையா ஈகைக் குடவர் கோவே!", "\n", "\n                ", "\n", "திணை வாகை", "; ", "துறை அரச வாகை", "; ", "இயன்மொழியும் ஆம்.", "பாண்டியன் தலையாலங்கானத்துச் செருவென்ற நெடுஞ்செழியனால் ", "பிணியிருந்த ", "யானைக்கட்சேய் மாந்தரஞ்சேரல் இரும்பொறை ", "வலிதின் போய்க் கட்டில் எய்தினானைக் ", "குறுங்கோழியூர் கிழார் பாடியது.", "\n", "\n\n", "\n", "\n", "\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "தொண்டி நகரைப் பெரிப்ளஸ் குறிப்பு ", "திண்டிஸ் எனக் குறிப்பிடுகிறது", "\n", "\n", "\n", "தெண்கழிமிசைத் ", "தீப் பூ", "பாடல் இப் பூவை", "இவ்வாறு", "குறிப்பிடுகிறது", "\n"]},
{"link": "https://vaiyan.blogspot.com/2014/10/020.html", "title": "புறநானூறு 20", "content": ["\n", "யானைக்கட்சேய் மாந்தரஞ் சேரல் இரும்பொறை", "கடலின் ஆழத்தையும், ", "உலகின் பரப்பையும், ", "காற்று வழங்கும் திசையையும், ", "ஏதுமில்லாத ஆகாயத்தையும் என்று ", "எல்லாவற்றையும் அளந்து அறிந்தாலும் ", "உன்னை அளக்க முடியாது.", "உன் ஆட்சிக்குடை நிழலில் வாழ்பவர்கள் ", "உன்\nஅறிவு, ", "இரக்கம், ", "உதவும் எண்ணம் (கண்ணோட்டம்) ", "ஆகியவற்றை அறிவர்.", "அவர்களுக்குச் ", "சோறாக்கும் தீ, வெயில் ஆகியவற்றின்\nசூடு அல்லது ", "வேறு சூடு தெரியாது. ", "(பகைவர் ஊரைக் கொளுத்துதல் இல்லை)", "வானவில் அல்லது ", "(பகைவரின்) கொலைவில் தெரியாது.", "நிலத்தை உழும் கலப்பைப்படை அல்லது ", "(பகைவர்\nதாக்கும்) கருவிப்படை தெரியாது.", "உன்னை எதிர்க்கும் படைத்திறம் அறிந்த வல்லாளரும், ", "பகைவரும் தேயப் பகைவர் மண்ணை நீ உண்டாய். ", "ஆனால் ", "உன் மண்ணைக் ", "கருவுற்ற பெண்கள் உண்பதைத்\nதவிர ", "வேறு யாரும் உண்டு அறியார்.", "உன் கோட்டையில் அம்புகள் ", "வேலை இல்லாமல் தூங்குகின்றன.", "நாட்டில் செங்கோல் அறம் தூங்குகிறது.", "உன் நாட்டுக்குள் புதிய பறவைகள் வந்தாலும், ", "பழைய பறவைகள் போனாலும் ", "மக்கள் விறுவிறுப்பு காட்டாமல் ", "பாதுகாப்பாக வாழ்கின்றனர்.", "\n", "\n", "\n", "\n", "இப்படியே நீ ஆட்சி புரிவாயாக!", "\n", "\n", "அதனால் ", "பிற நாட்டு உயிரினங்களெல்லாம் உன்னைக்\nகண்டு அஞ்சும்.", "\n", "\n", "\n", "\n", "பாடல்", "\n", "\n", "\n", "\n", "இரு முந்நீர்க் குட்டமும்", ",", "\n", "\n", "வியல் ஞாலத்து அகலமும்", ",", "\n", "\n", "வளி வழங்கு திசையும்", ",", "\n", "\n", "வறிது நிலைஇய காயமும்", ", ", "என்றாங்கு", "\n", "\n", "அவை அளந்து அறியினும்", ", ", "அளத்தற்கு அரியை", ",", "\n", "\n", "அறிவும்", ", ", "ஈரமும்", ", ", "பெருங் கண்ணோட்டமும்:", "\n", "\n", "சோறு படுக்கும் தீயோடு", "\n", "\n", "செஞ் ஞாயிற்றுத் தெறல் அல்லது", "\n", "\n", "பிறிது தெறல் அறியார்", ", ", "நின் நிழல்\nவாழ்வோரே", ";", "\n", "\n", "திருவில் அல்லது கொலை வில் அறியார்", ";", "\n", "\n", "நாஞ்சில் அல்லது படையும் அறியார்", ";", "\n", "\n", "திறன் அறி வயவரொடு தெவ்வர் தேய", ", ", "அப்", "\n", "\n", "பிறர் மண் உண்ணும் செம்மல்! நின் நாட்டு", "\n", "\n", "வயவுறு மகளிர் வேட்டு உணின் அல்லது", ",", "\n", "\n", "பகைவர் உண்ணா அரு மண்ணினையே", ";", "\n", "\n", "அம்பு துஞ்சும் கடி அரணால்", ",", "\n", "\n", "அறம் துஞ்சும் செங்கோலையே", ";", "\n", "\n", "புதுப் புள் வரினும்", ", ", "பழம் புள் போகினும்", ",", "\n", "\n", "விதுப்புறவு அறியா ஏமக் காப்பினை", ";", "\n", "\n", "அனையை ஆகல்மாறே", ",", "\n", "\n", "மன் உயிர் எல்லாம் நின் அஞ்சும்மே.", "\n", "திணையும் துறையும் அவை.", "சேரமான் யானைக்கட்சேய் மாந்தரஞ் சேரல் இரும்பொறையைக் ", "குறுங் கோழியூர்\nகிழார் பாடியது.", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "மேலே கொலைவில்", "கீழே திருவில்", "சேரமான் யானைக்கட்சேய் மாந்தரஞ் சேரல் இரும்பொறை ", "நாட்டு மக்கள் ", "திருவில் அல்லது கொலை வில் அறியார்", "\n", "\n", "\n", "\n"]},
{"link": "https://vaiyan.blogspot.com/2014/10/023.html", "title": "புறநானூறு 23", "content": ["\n", "பாண்டியன் தலையாலங்கானத்துச் செருவென்ற நெடுஞ்செழியன்", "நெடுஞ்செழியன் ", "தலையாலங்கானப் போரில் ", "வென்று அழித்த பகைவர் நாட்டின் ", "அழிவைப்\nபற்றிக் ", "கல்லாடனார் கூறும் பாடல் இது.", "\n", "\n", "கொட்டகையில் (வெளிறு இல்லில்) கட்டப்பட்டிருப்பதை ", "வெறுத்த யானை கலக்கிய நீர்த்துறை.", "\n", "\n", "நெடுஞ்செழியனின் படை ", "கடம்பு சூடிப் போரிட்ட முருகனின் கூளியர் படை போல, ", "பகைநாட்டில்\nவேண்டிய அளவு உண்டது போக ", "வீசி எறிந்திருக்கும் நிலம்.", "\n", "\n", "படை கோடாரியால் வெட்டிச் சாய்த்த காட்டரண்,", "\n", "\n", "படை எரி ஊட்டிய நகர்ப் பகுதி,", "\n", "\n", "இவற்றையெல்லாம் அந்த நாட்டு அரசர்கள் பார்த்து நாணி, ", "நம்மால் நெருங்க முடியாத\nஅந்தத் துணிவாளன் ", "உலகம் நெளியக்கூடிய பெருபடையை நடத்தி ", "இன்னும் வந்து இன்னது செய்வான் ", "என நடுங்கும் நாட்டைக் கண்டு வந்தேன். ", "\n", "\n", "ஆண்மான் புலிவாயில் பட்டதை எண்ணிப் ", "பெண்மான் பூளாப் பூ நிறைந்த காட்டில் ", "வேளைச்\nசெடியின் வெள்ளைப் பூக்களைக் கறிக்கும் ", "நாடாக இப்போது அவர்களின் நாடு உள்ளது.", "\n", "\n", "\n", "\n", "பாடல்", "\n", "\n", "\n", "\n'", "வெளிறு இல் நோன் காழ்ப் பணை நிலை முனைஇ", ",", "\n", "\n", "களிறு படிந்து உண்டென", ", ", "கலங்கிய\nதுறையும்", ";", "\n", "\n", "கார் நறுங் கடம்பின் பாசிலைத் தெரியல்", ",", "\n", "\n", "சூர் நவை", ", ", "முருகன் சுற்றத்து அன்ன", ", ", "நின்", "\n", "\n", "கூர் நல் அம்பின் கொடு வில் கூளியர்", "\n", "\n", "கொள்வது கொண்டு", ", ", "கொள்ளா மிச்சில்", "\n", "\n", "கொள் பதம் ஒழிய வீசிய புலனும்", ";", "\n", "\n", "வடி நவில் நவியம் பாய்தலின்", ", ", "ஊர்தொறும்", "\n", "\n", "கடி மரம் துளங்கிய காவும்", "; ", "நெடு நகர்", "\n", "\n", "வினை புனை நல் இல் வெவ் எரி நைப்ப", ",", "\n", "\n", "கனை எரி உரறிய மருங்கும்", "; ", "நோக்கி", ",", "\n", "\n", "நண்ணார் நாண", ", ", "நாள்தொறும் தலைச் சென்று", ",", "\n", "\n", "இன்னும் இன்ன பல செய்குவன்", ", ", "யாவரும்", "\n", "\n", "துன்னல் போகிய துணிவினோன்", "' ", "என", ",", "\n", "\n", "ஞாலம் நெளிய ஈண்டிய வியன் படை", "\n", "\n", "ஆலங்கானத்து அமர் கடந்து அட்ட", "\n", "\n", "கால முன்ப! நின் கண்டனென் வருவல்", "\n", "\n", "அறு மருப்பு எழில் கலை புலிப்பால் பட்டென", ",", "\n", "\n", "சிறு மறி தழீஇய தெறிநடை மடப் பிணை", "\n", "\n", "பூளை நீடிய வெருவரு பறந்தலை", "\n", "\n", "வேளை வெண் பூக் கறிக்கும்", "\n", "\n", "ஆள் இல் அத்தம் ஆகிய காடே.", "\n", "திணையும் துறையும் அவை", "; ", "துறை நல்லிசை\nவஞ்சியும் ஆம்.", "பாண்டியன் தலையாலங்கானத்துச் செருவென்ற நெடுஞ்செழியனைக் ", "கல்லாடனார்\nபாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "கலை புலிப்பால்", "பட்டது", "\n", "\n", "\n", "\n"]},
{"link": "https://vaiyan.blogspot.com/2014/10/024.html", "title": "புறநானூறு 24", "content": ["\n", "\n", "பாண்டியன் தலையாலங்கானத்துச் செரு வென்ற நெடுஞ்செழியன்", "அரசன் எவ்வி ஆண்ட நல்லூரைத் ", "தன்னகத்தே\nகொண்ட மிழலைக் கழனி ", "வேளிரின் முத்தூறு நகரினைத் ", "தனதாக்கிக்கொண்டவன் ", "பாண்டியன் தலையாலங்கானத்துச்\nசெருவென்ற நெடுஞ்செழியன்", ".", "\n", "\n", "\n", "நல்லூர் மிழலைக் கழனி", " (", "நன்செய் வயல்", ") ", "வேளாளர் ", "தொன்றுமுதிர் வேளிர்", ".", "இவர்களின் நெல் அறுக்கும் தொழுவர்", " (", "தொழிலாளர்", ") ", "வெயில் கடுமையாக இருந்தால் ", "கடலலையில் பாய்ந்து தணித்துக்கொள்வர்", ".", "திமிலில் சென்று கடலில் மீன் பிடித்துத்\nதிரும்பிய பரதவர் ", "சூடான மட்டுக் கள் உண்டு குரவை ஆடிக்கொண்டு பாடுவர்", ".", "அவ்வூர் மைந்தர்", " (", "வாலிபர்", ") ", "தூவலில் பூக்கும் புன்னை மலரைத் ", "தலையில் அணிந்துகொண்டு ", "வளையல் கை மகளிரொடு", " ", "‘", "தழூஉ", "’ (", "துணங்கை", ") ", "ஆடுவர்", ".", "அவ்வூர் வளையல்கை மகளிர்", " (", "பருவப் பெண்கள்", ") ", "கானலில் பூக்கும் முண்டக மலர் மாலை அணிந்துகொண்டு ", "மூன்று வகையான தீஞ்சுவை\nநீரைக் கலந்து உண்டு மகிழ்ந்து ", "கடல்நீரில் பாய்ந்து விளையாடுவர்", ".", "பனங்குரும்பை தரும் நீர்", ", ", "கருப்பஞ்சாறு", ", ", "தாழையில் இறக்கிய நீர் ", "ஆகியவற்றின் கலவையே அவர்கள் உண்ட முந்நீர்", ".", "நல்ல விளைச்சல் தரும் நல்லூர்க்\nகழனியில் ", "நாரை ", "கயல்மீன்களை மேய்ந்தபின் ", "வைக்கோல் போரில் உறங்கும்", ".  ", "மிழலை நாடு புனல் பாயும் புதவங்களை", " (", "மடைகளை", ")", "க் கொண்டது", ".", "\n", "\n", "\n", "\n", "இதன் அரசன் ", "தங்குதடை இன்றிப் ", "பெருவேள்விக்\nகொடை வழங்கும் ", "எவ்வி", ". ", "இங்கு வாழும்", " ‘", "தொன்முதிர் வேளிர்", "’ ", "பொன்னாலான அணிகலன்களைப் பூண்ட ", "யானைகளில் செல்லும் பெருமிதம் கொண்டவர்கள்", ".", "\n", "\n", "\n", "முத்தூறு நிலப்பகுதி இவர்கள் வாழ்விடம்", ".", "\n", "\n", "\n", "\n", "நெடுஞ்செழியன் இந்த முத்தூரைத் தனதாக்கிக்கொண்டான்", ".", "\n", "இந்த நெடுஞ்செழியன் கொடித்தேர்ச் செழியன்\nஎனப் போற்றப்படுபவன்", ".", "\n", "\n", "\n", "\n", "இவன் பிறந்த நாள்மீன்", " (", "நட்சத்திரம்", ") ", "மீண்டும் மீண்டும் வந்து வளரவேண்டும்", ".", "\n", "\n", "\n", "இவனது பகைவர்களின் நாள்மீன் ", "மறுமுறை அவர்க்கு வராமல் இருக்க வேண்டும்", ".", "\n", "\n", "\n", "\n", "உன் உடலும் உயிரும் பொருந்தி இருப்பது\nபோல ", "உன் உயிரோடு உயிராகவும்", ", ", "உடலோடு உடலாகவும் இருந்து ", "வாளேந்தி உன்னைக் காக்கும் மூத்த குடிமக்கள் ", "உன்னை வாழ்த்திக்கொண்டிருக்கையில்", ", ", "இரவலர்களுக்கு நீ வழங்கிக்கொண்டே\nஇருக்கையில்", ", ", "உன் மகளிர் உனக்கு ஊட்டும் தேறலை உண்டுகொண்டு ", "நீ\nமகிழ்வுடன் இருக்க வேண்டும்", ". ", "\n", "\n", "இவ்வாறு வாழும் வாழ்க்கையை, புகழ்\nபெற்ற சிலரே பெறுவர்", ". ", "பிறர் ஏதோ செத்தவர் போகச் சாவாமல் இருப்பவர்களாக\nமதிக்கப்படுவர்", ".", "\n", "\n", "\n", "\n", "பாடல்", "\n", "\n", "\n", "\n", "நெல் அரியும் இருந் தொழுவர்", "\n", "\n", "செஞ் ஞாயிற்று வெயில் முனையின்", ",", "\n", "\n", "தெண் கடல் திரை மிசைப் பாயுந்து", ";", "\n", "\n", "திண் திமில் வன் பரதவர்", "\n", "\n", "வெப்பு உடைய மட்டு உண்டு", ",", "\n", "\n", "தண் குரவைச் சீர் தூங்குந்து", ";", "\n", "\n", "தூவல் கலித்த தேம் பாய் புன்னை", "\n", "\n", "மெல் இணர்க் கண்ணி மிலைந்த மைந்தர்", "\n", "\n", "எல் வளை மகளிர்த் தலைக் கை தரூஉந்து", ";", "\n", "\n", "வண்டு பட மலர்ந்த தண் நறுங் கானல்", "\n", "\n", "முண்டகக் கோதை ஒண் தொடி மகளிர்", "\n", "\n", "இரும் பனையின் குரும்பை நீரும்", ",", "\n", "\n", "பூங் கரும்பின் தீம் சாறும்", ",", "\n", "\n", "ஓங்கு மணல் குவவுத் தாழைத்", "\n", "\n", "தீம் நீரொடு உடன் விராஅய்", ",", "\n", "\n", "முந் நீர் உண்டு முந்நீர்ப் பாயும்", ";", "\n", "\n", "தாங்கா உறையுள் நல் ஊர் கெழீஇய", "\n", "\n", "ஓம்பா ஈகை மா வேள் எவ்வி", "\n", "\n", "புனல் அம் புதவின் மிழலையொடு கழனிக்", "\n", "\n", "கயல் ஆர் நாரை போர்வில் சேக்கும்", ",", "\n", "\n", "பொன் அணி யானைத் தொல் முதிர் வேளிர்", ",", "\n", "\n", "குப்பை நெல்லின்", ", ", "முத்தூறு தந்த", "\n", "\n", "கொற்ற நீள் குடை", ", ", "கொடித் தேர்ச் செழிய!", "\n", "\n", "நின்று நிலைஇயர் நின் நாள்மீன்", "; ", "நில்லாது", "\n", "\n", "படாஅச் செலீஇயர்", ", ", "நின் பகைவர் மீனே", "\n", "\n", "நின்னொடு", ", ", "தொன்று மூத்த உயிரினும்", ", ", "உயிரொடு", "\n", "\n", "நின்று மூத்த யாக்கை அன்ன", ", ", "நின்", "\n", "\n", "ஆடு குடி மூத்த விழுத் திணைச் சிறந்த", "\n", "\n", "வாளின் வாழ்நர் தாள் வலம் வாழ்த்த", ",", "\n", "\n", "இரவல் மாக்கள் ஈகை நுவல", ",", "\n", "\n", "ஒண் தொடி மகளிர் பொலங்கலத்து ஏந்திய", "\n", "\n", "தண் கமழ் தேறல் மடுப்ப", ", ", "மகிழ் சிறந்து", ",", "\n", "\n", "ஆங்கு இனிது ஒழுகுமதி", ", ", "பெரும! ", "'", "ஆங்கு அது", "\n", "\n", "வல்லுநர் வாழ்ந்தோர்", "' ", "என்ப தொல் இசை", ",", "\n", "\n", "மலர் தலை உலகத்துத் தோன்றி", ",", "\n", "\n", "பலர்", ", ", "செலச் செல்லாது", ", ", "நின்று விளிந்தோரே.", "\n", "திணை பொதுவியல்", "; ", "துறை பொருண்மொழிக் காஞ்சி.", "பாண்டியன் தலையாலங்கானத்துச் செரு வென்ற நெடுஞ்செழியனை ", "மாங்குடி கிழார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n"]},
{"link": "https://vaiyan.blogspot.com/2014/10/025.html", "title": "புறநானூறு 25", "content": ["\n", "பாண்டியன் தலையாலங்கானத்துச் செரு வென்ற நெடுஞ்செழியன்", "கல்லாடனார் நெடுஞ்செழியனுக்கு வேண்டுகோள்\nவிடுக்கிறார்.", "\n", "தலையாலங்கானப் போர்க்களத்தில் ", "திங்களும்\nஞாயிறும் மறைவது போல, ", "சோழன், சேரன் ஆகிய ", "இருபெரு முரசுகளைக் கைப்பற்றும்போது ", "அவர்களது\nமனைவிமார் ", "கைமைக் கோலத்தில் ", "மார்பில் அடித்துக்கொள்ளாவண்ணமும், ", "கூந்தல் களையாவண்ணமும் ", "பார்த்துக்கொள்க. ", "பகைவர்களைக் கொல்ல வேண்டாம் ", "போர் வேண்டாம்", "என்பது கருத்து", "\n", "\n", "\n", "\n", "பாடல் ", "\n", "\n", "\n", "\n", "மீன் திகழ் விசும்பில் பாய் இருள் அகல", "\n", "\n", "ஈண்டு செலல் மரபின் தன் இயல் வழாஅது", ",", "\n", "\n", "உரவுச் சினம் திருகிய உரு கெழு ஞாயிறு", ",", "\n", "\n", "நிலவுத் திகழ் மதியமொடு", ", ", "நிலம்\nசேர்ந்தாஅங்கு", ",", "\n", "\n", "உடல் அருந் துப்பின் ஒன்றுமொழி வேந்தரை", "\n", "\n", "அணங்கு அரும் பறந்தலை உணங்கப் பண்ணி", ",", "\n", "\n", "பிணியுறு முரசம் கொண்ட காலை", ",", "\n", "\n", "நிலை திரிபு எறிய", ", ", "திண் மடை கலங்கிச்", "\n", "\n", "சிதைதல் உய்ந்தன்றோ", ", ", "நின் வேல் செழிய!", "\n", "\n", "முலை பொலி ஆகம் உருப்ப நூறி", ",", "\n", "\n", "மெய்ம் மறந்து பட்ட வரையாப் பூசல்", "\n", "\n", "ஒள் நுதல் மகளிர் கைம்மை கூர", ",", "\n", "\n", "அவிர் அறல் கடுக்கும் அம் மென்", "\n", "\n", "குவை இருங் கூந்தல் கொய்தல் கண்டே.", "\n", "திணை வாகை", "; ", "துறை அரச வாகை.", "பாண்டியன் தலையாலங்கானத்துச் செரு வென்ற நெடுஞ்செழியனைக் ", "கல்லாடனார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "கைம்பெண்ணின் குவை இருங் கூந்தல் கொய்தல்", "\n", "\n", "\n", "\n"]},
{"link": "https://vaiyan.blogspot.com/2014/10/026.html", "title": "புறநானூறு 26", "content": ["\n", "\n", "பாண்டியன் தலையாலங்கானத்துச் செரு வென்ற நெடுஞ்செழியன்", "காற்றடித்துக் கடலில் செல்லும் பாய்மரக் கப்பல் போல ", "களிறு சென்று போர்களத்தில்\nஉள்ளவர்களை அகற்றிய இடத்தில் ", "இலை போன்ற வேலை ஏந்திக்கொண்டு சென்று ", "போரிட்டு ", "அரசர்களை\nமிதித்து ", "அவர்களது கொற்ற-முரசுகளைப் பிடுங்கி ", "அவற்றைச் சோறாக்கும் பாத்திரமாகவும் ", "அவர்களது\nமுடி சூடிய தலைகளை அடுப்புக்கல்லாகவும் ", "அவர்களது குருதியை உலைநீராகவும் ", "அவர்களது தொடியணிந்த\nதோள்களை அகப்பையாகவும் ", "கொண்டு", "போர்க்களச் சமையல் செய்த செழியனே!", "\n", "\n", "அங்கே கேள்வி நான்மறையாளர் வேள்வி செய்வித்த வாள்வேந்தே!", "\n", "\n", "உன் பெயரைச் சொல்லும்போதெல்லாம் ", "உன் பகைவர்கள் தம் பெயர்களையும் சேர்த்துச் சொல்லும் ", "நோன்பியற்றியவர்கள்\nஆயினர். ", "\n", "\n", "\n", "\n", "பாடல்", "\n", "\n", "\n", "\n", "நளி கடல் இருங் குட்டத்து", "\n", "\n", "வளி புடைத்த கலம் போல", ",", "\n", "\n", "களிறு சென்று களன் அகற்றவும்", ",", "\n", "\n", "களன் அகற்றிய வியல் ஆங்கண்", "\n", "\n", "ஒளிறு இலைய எஃகு ஏந்தி", ",", "\n", "\n", "அரைசு பட அமர் உழக்கி", ",", "\n", "\n", "உரை செல முரசு வௌவி", ",", "\n", "\n", "முடித் தலை அடுப்பு ஆக", ",", "\n", "\n", "புனல் குருதி உலைக் கொளீஇ", "\n", "\n", "தொடித் தோள் துடுப்பின் துழந்த வல்சியின்", ",", "\n", "\n", "அடுகளம் வேட்ட அடு போர்ச் செழிய!", "\n", "\n", "ஆன்ற கேள்வி", ", ", "அடங்கிய கொள்கை", ",", "\n", "\n", "நான் மறை முதல்வர் சுற்றம் ஆக", ",", "\n", "\n", "மன்னர் ஏவல் செய்ய", ", ", "மன்னிய", "\n", "\n", "வேள்வி முற்றிய வாய் வாள் வேந்தே!", "\n", "\n", "நோற்றோர் மன்ற நின் பகைவர்", ", ", "நின்னொடு", "\n", "\n", "மாற்றார் என்னும் பெயர் பெற்று", ",", "\n", "\n", "ஆற்றார் ஆயினும்", ", ", "ஆண்டு வாழ்வோரே.", "\n", "திணையும் துறையும் அவை.", "அவனை மாங்குடி கிழார் பாடியது", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n"]},
{"link": "https://vaiyan.blogspot.com/2014/10/027.html", "title": "புறநானூறு 27", "content": ["\n", "சோழன் நலங்கிள்ளி", "உறையூர்ப் புலவர் சோழ வேந்தனுக்குக் கூறும்\nஉலகியல்-நெறி", "\n", "\n", "\n", "தாமரை சேற்றில் பிறக்கிறது. ", "அது நூற்றுக்கணக்கான\nஇதழ்களுடன் பொலிவாகத் தோன்றுகிறது. ", "யார் பிறப்பிலும் வேற்றுமை இல்லை. ", "சிலர் தாமரைப்\nபூப் போல விளங்குகின்றனர். ", "பாராட்டும் புகழும் பெறுகின்றனர். ", "சிலர் அதன் இலை போலக்\nகிடக்கின்றனர்.", "செய்யும் செயலால் புலவர் பாடும் புகழுடையோர் ", "வானத்தில் ", "யாரும் ஓட்டாத ", "வான ஊர்தியில் செல்வர் ", "என்று சொல்லக் கேட்டிருக்கிறேன்.", "\n", "\n", "\n", "\n", "சேட்சென்னி நலங்கிள்ளி!", "\n", "\n", "\n", "தேய்தலும் வளர்தலும், ", "இறத்தலும் பிறத்தலும் ", "இயற்கை என்னும் உண்மை தெரியாதவர்களுக்குத் ", "தெரியும்படி", "நிலாத்தெய்வம் ", "தேய்ந்து வளர்ந்தும், ", "மறைந்து தோன்றியும் ", "காட்டிக்கொண்டிருக்கிறது.", "\n", "\n", "\n", "\n", "எனவே, ", "வல்லவர் ஆயினும், வல்லவர் அல்லர் ஆயினும் ", "வருந்தி வந்தோரின் நிலைமையைப் பார்த்து ", "அருள் தருபவனாக விளங்குக!", "\n", "\n", "உன் பகைவர் கொடாத்தன்மை உடையவராகிக் கிடக்கட்டும்.\n", "\n", "\n", "\n", "\n", "பாடல்", "\n", "\n", "\n", "\n", "சேற்று வளர் தாமரை பயந்த", ", ", "ஒண் கேழ்", ",", "\n", "\n", "நூற்று இதழ் அலரின் நிரை கண்டன்ன", ",", "\n", "\n", "வேற்றுமை இல்லா விழுத் திணைப் பிறந்து", ",", "\n", "\n", "வீற்றிருந்தோரை எண்ணும்காலை", ",", "\n", "\n", "உரையும் பாட்டும் உடையோர் சிலரே", ";", "\n", "\n", "மரை இலை போல மாய்ந்திசினோர் பலரே", ";", "\n", "\n'", "புலவர் பாடும் புகழுடையோர் விசும்பின்", "\n", "\n", "வலவன் ஏவா வான ஊர்தி", "\n", "\n", "எய்துப என்ப", ", ", "தம் செய் வினை முடித்து", "' ", "எனக்", "\n", "\n", "கேட்பல்", "; ", "எந்தை! சேட்சென்னி! நலங்கிள்ளி!", "\n", "\n", "தேய்தல் உண்மையும்", ", ", "பெருகல் உண்மையும்", ",", "\n", "\n", "மாய்தல் உண்மையும்", ", ", "பிறத்தல் உண்மையும்", ",", "\n", "\n", "அறியாதோரையும் அறியக் காட்டி", ",", "\n", "\n", "திங்கள் புத்தேள் திரிதரும் உலகத்து", ",", "\n", "\n", "வல்லார் ஆயினும்", ", ", "வல்லுநர்", " ", "ஆயினும்", ",", "\n", "\n", "வருந்தி வந்தோர் மருங்கு நோக்கி", ",", "\n", "\n", "அருள", ", ", "வல்லை ஆகுமதி", "; ", "அருள் இலர்", "\n", "\n", "கொடாஅமை வல்லர் ஆகுக", ";", "\n", "\n", "கெடாஅத துப்பின் நின் பகை எதிர்ந்தோரே.", "\n", "திணை பொதுவியல்", "; ", "துறை முதுமொழிக்காஞ்சி.", "சோழன் நலங்கிள்ளியை ", "உறையூர் முதுகண்ணன் சாத்தனார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "நூற்றிதழ் பொலிவு", "மரை-இதழ் வாழ்வு", "\n", "\n", "\n", "\n"]},
{"link": "https://vaiyan.blogspot.com/2014/10/028.html", "title": "புறநானூறு 28", "content": ["\n", "சோழன் நலங்கிள்ளி", "அரசன் நலங்கிள்ளிக்கு ", "உறையூர்ப் புலவர் முதுகண்ணன்\nசாத்தனார் கூறும் அறிவுரை இது.", "\n", "மனவளம் குன்றிய சிதடு, ", "உறுப்புக் குறையுள்ள\nஉடல், ", "கூன் (முதுகு வளைவு), ", "குள்ளம், ", "ஊமை, ", "செவிடு, ", "விலங்குத் தன்மை, ", "பித்து ", "ஆகிய எட்டும்\nஅச்சம் தரும் பிறவிகள். ", "இவற்றுடன் வாழ்வது நலமில்லா வாழ்க்கை என்று ", "அறிந்துணர்ந்த முன்னோர்\nகூறியுள்ளனர்.", "\n", "\n", "\n", "\n", "அதனைப் பற்றி இன்னும் சொல்கிறேன். கேள்.", "\n", "\n", "\n", "தினைப்புனம் காப்போர் (யானை வருவதை) அறியும்\nவகையில் பறவைச் சேவல் கூவிக் காட்டும் கானம் உடையவர் நின் பகைவர்.", "\n", "\n", "\n", "\n", "கோட்டையை முற்றுகையிட்டிருப்பவர்களுக்கு ", "அறம் உணர்த்தும் வகையில் கோட்டைக்குள் இருப்போர் ", "கரும்பு அம்பு எய்து காட்டுவர்.", " ", "\n", "\n", "எனினும்\nஅது அகழியில் உள்ள தாமரைப் பூவைச் சிதைக்கும்.", "\n", "\n", "\n", "\n", "கூத்தரின் ஆடுகளம் போன்றது நீ பெற்றிருக்கும்\nநாடு.", "\n", "\n", "\n", "இந்தச் செல்வமானது ", "அறம், பொருள், இன்பம் ", "மூன்றும் விளைவிக்க வல்லது. ", "உன் நாடாகிய செல்வம் உனக்கு அவற்றைத் தரவில்லையாயின் ", "நீ\nஉன் நாட்டைப் ", "போற்றவில்லை", " என்பதே பொருள்.", "\n", "\n", "\n", "\n", "\n", "\n", "பாடல்", "\n", "\n", "\n", "\n'", "சிறப்பு இல் சிதடும்", ", ", "உறுப்பு இல் பிண்டமும்", ",", "\n", "\n", "கூனும்", ", ", "குறளும்", ", ", "ஊமும்", ", ", "செவிடும்", ",", "\n", "\n", "மாவும்", ", ", "மருளும்", ", ", "உளப்பட வாழ்நர்க்கு", "\n", "\n", "எண் பேர் எச்சம் என்று இவை எல்லாம்", "\n", "\n", "பேதைமை அல்லது ஊதியம் இல்", "' ", "என", ",", "\n", "\n", "முன்னும்", ", ", "அறிந்தோர் கூறினர்", "; ", "இன்னும்", ",", "\n", "\n", "அதன் திறம் அத்தை யான் உரைக்க வந்தது", "\n", "\n", "வட்ட வரிய செம் பொறிச் சேவல்", "\n", "\n", "ஏனல் காப்போர் உணர்த்திய கூஉம்", "\n", "\n", "கானத்தோர்", ", ", "நின் தெவ்வர்", "; ", "நீயே", ",", "\n", "\n", "புறஞ்சிறை மாக்கட்கு அறம் குறித்து", ", ", "அகத்தோர்", "\n", "\n", "புய்த்து எறி கரும்பின் விடு கழை தாமரைப்", "\n", "\n", "பூம் போது சிதைய வீழ்ந்தென", ", ", "கூத்தர்", "\n", "\n", "ஆடு களம் கடுக்கும் அக நாட்டையே", ";", "\n", "\n", "அதனால்", ", ", "அறனும் பொருளும் இன்பமும் மூன்றும்", "\n", "\n", "ஆற்றும்", ", ", "பெரும! நின் செல்வம்", ";", "\n", "\n", "ஆற்றாமை நிற் போற்றாமையே.", "\n", "திணை பொதுவியல்", "; ", "துறை முதுமொழிக்காஞ்சி.", "சோழன் நலங்கிள்ளியை ", "உறையூர் முதுகண்ணன் சாத்தனார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "குறள்", "பிறவி", "\n", "\n", "\n", "\n"]},
{"link": "https://vaiyan.blogspot.com/2014/10/029.html", "title": "புறநானூறு 29", "content": ["\n", "சோழன் நலங்கிள்ளி", "\n", "\n", "\n", "உறையூர்ப் புலவர் முதுகண்ணன் சாத்தனார் ", "சோழன் நலங்கிள்ளிக்குக் கூறும் அறிவுரை இது", ".", "\n", "\n", "\n", "உன் நாளவை ", "நீ அளித்த பொன்னாலான தாமரையை ", "விரிந்த மயிர் கொண்ட தலையில் சூடிக்கொண்டுள்ளப் ", "பாணர் முற்றுகையில் திளைக்கட்டும்", ".", "அதன் பின் உன் சந்தனம் பூசிய மார்பு ", "மகளிரின் தோள் முற்றுகையில் திளைக்கட்டும்", ".", "\n", "\n", "\n", "\n", "இப்படி உன் சுற்றம் முரசு முழக்கத்துடன்\nவிளங்கட்டும்", ".", "\n", "\n", "\n", "எப்போதும் கொடியவர்களை அழிப்பதும் ", "நல்லவர்களுக்கு உதவுவதுமாக இருப்பாயாக", ".", "\n", "\n", "\n", "\n", "நல்லது செய்தால் நன்மையும் ", "தீயது\nசெய்தால் தீமையும் விளையாது ", "என்பவர் பக்கம் நீ சேராதே", ".", "\n", "\n", "\n", "உன் படையினர் ", "நெல்வயலில் பறவைகளை\nஓட்டிக்கொண்டும்", ", ", "தானே விழுந்த பனைமட்டையை எரித்து ", "மீனைச் சுட்டுத் தின்றுகொண்டும்", ", ", "கள் பருகிக்கொண்டும்", ", ", "கள்ளை விரும்பாதபோது ", "இளநீரைக் குடித்துக்கொண்டும்\nமகிழ்ந்திருக்கட்டும்", ".", "\n", "\n", "\n", "\n", "பெற்றது போதும் என்று சிலர் ", "கூவைக்கொடி\nபடர்ந்த ", "சிறிய நாலு கால் பந்தல் மனையில் வாழ்கின்றனர்", ". ", "அவர்களின் வாழ்வு செழிக்க\nநீ உதவ வேண்டும்", ".", "\n", "\n", "\n", "வந்தவர்களுக்கெல்லாம் உதவும் பண்புடையதாக ", "உன் வாழ்நாள் செய்கை அமையட்டும்", ".", "\n", "\n", "\n", "\n", "விழாவில் இசை முழக்குவோர் வந்து\nபோவது போல ", "வாழ்க்கை நிலை இல்லாதது", ".", "\n", "\n", "\n", "நகைத்து மகிழும் பக்கம் உன் சுற்றம்\nசேரட்டும்", ". ", "(பகைத்து மகிழும் பக்கம் சேரவேண்டாம்", ".) ", "உன் செல்வம் புகழின்\nபக்கம் இருக்கட்டும்", ".", "\n", "\n", "பாடல்", "\n", "\n", "\n", "\n", "அழல் புரிந்த அடர் தாமரை", "\n", "\n", "ஐது அடர்ந்த நூல் பெய்து", ",", "\n", "\n", "புனை வினைப் பொலிந்த பொலன் நறுந் தெரியல்", "\n", "\n", "பாறு மயிர் இருந் தலை பொலியச் சூடி", ",", "\n", "\n", "பாண் முற்றுக", ", ", "நின் நாள் மகிழ் இருக்கை!", "\n", "\n", "பாண் முற்று ஒழிந்த பின்றை", ", ", "மகளிர்", "\n", "\n", "தோள் முற்றுக", ", ", "நின் சாந்து புலர் அகலம்! ஆங்க", "\n", "\n", "முனிவு இல் முற்றத்து", ", ", "இனிது முரசு\nஇயம்ப", ",", "\n", "\n", "கொடியோர்த் தெறுதலும்", ", ", "செவ்வியோர்க்கு\nஅளித்தலும்", ",", "\n", "\n", "ஒடியா முறையின் மடிவு இலை ஆகி", ",", "\n", "\n'", "நல்லதன் நலனும் தீயதன் தீமையும்", "\n", "\n", "இல்லை", "' ", "என்போர்க்கு இனன் ஆகிலியர்!", "\n", "\n", "நெல் விளை கழனிப் படு புள் ஓப்புநர்", "\n", "\n", "ஒழி மடல் விறகின் கழி மீன் சுட்டு", "\n", "\n", "வெங் கள் தொலைச்சியும்", ", ", "அமையார்", ",\n", "தெங்கின்", "\n", "\n", "இளநீர் உதிர்க்கும் வளம் மிகு நல் நாடு", "\n", "\n", "பெற்றனர் உவக்கும் நின் படை கொள் மாக்கள்", "\n", "\n", "பற்றா மாக்களின் பரிவு முந்துறுத்து", ",", "\n", "\n", "கூவை துற்ற நாற் கால் பந்தர்ச்", "\n", "\n", "சிறு மனை வாழ்க்கையின் ஒரீஇ", ", ", "வருநர்க்கு", "\n", "\n", "உதவி ஆற்றும் நண்பின் பண்புடை", "\n", "\n", "ஊழிற்றாக", ", ", "நின் செய்கை! விழவில்", "\n", "\n", "கோடியர் நீர்மை போல முறைமுறை", "\n", "\n", "ஆடுநர் கழியும் இவ் உலகத்து", ", ", "கூடிய", "\n", "\n", "நகைப்புறன் ஆக", ", ", "நின் சுற்றம்!", "\n", "\n", "இசைப்புறன் ஆக", ", ", "நீ ஓம்பிய பொருளே!", "\n", "திணை பொதுவியல்", "; ", "துறை முதுமொழிக்காஞ்சி.", "சோழன் நலங்கிள்ளியை ", "உறையூர் முதுகண்ணன் சாத்தனார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "சங்ககால அரசர்கள்", "கலைவாணர் பாணர்களுக்கு வழங்கிய", "பொன்-தாமரை அணியின்", "இக்கால மாதிரி", "\n", "\n", "\n", "\n"]},
{"link": "https://vaiyan.blogspot.com/2014/10/030.html", "title": "புறநானூறு 30", "content": ["\n", "சோழன் நலங்கிள்ளி", "ஞாயிறு செல்லும் பாதையையும்", ", ", "அந்த ஞாயிறு தாங்கிக்கொண்டிருக்கும்\nசுமைகளையும்", ", ", "அந்தச் சுமைக்குள் சூழ்ந்திருக்கும் உருண்டை மண்டலங்களையும்", ", ", "காற்று திரியும் திசையையும்", ", ", "ஒன்றுமில்லாமல் வெறிச்சோடிக்\nகிடக்கும் ஆகாயத்தையும் ", "தாமே நேரில் சென்று அளந்து அறிந்தவர் போல ", "இனைத்து என்று அளவு\nகூறுவாரும் உளர்", ".", "அவர்களாலும் அளவிட்டுக் கூறமுடியாத\nஅடக்கம் கொண்டவன் நீ", ".", "\n", "\n", "\n", "\n", "எறிகல்", " = ", "விளாம்பழம்", "\n", "\n", "\n", "யானை வாயில் பட்ட விளாம்பழம் போலச் ", "செரிக்கும் வலிமையை மறைத்துக்கொண்டிருப்பவன் நீ", ".", "\n", "\n", "\n", "\n", "இப்படிப்பட்ட உன்னைப் புலவர் எப்படிப்\nபாடமுடியும்", "?", "\n", "\n", "\n", "கூம்பின் பாய்மரத்தைத் தொய்ய விடாமல் ", "புகார் நகரத்தில் புகுந்த பெருங்கலத்தை", "\n(", "பெருங்கப்பலை", ")", "த் ", "தடுத்து நிறுத்தி ", "அதிலுள்ள பண்டங்களை ", "உள்நாட்டுப் பகுதிகளுக்குக் கொண்டுவந்து கொடுக்கும் ", "கடல்பஃறாரம்", " (", "கடல்படு செல்வம்", ") ", "நிறைந்த நாட்டுக்கு உரியவன் நீ", ".", "\n", "\n", "பாடல்", "\n", "\n", "\n", "\n", "செஞ் ஞாயிற்றுச் செலவும்", ",", "\n", "\n", "அஞ் ஞாயிற்றுப் பரிப்பும்", ",", "\n", "\n", "பரிப்புச் சூழ்ந்த மண்டிலமும்", ",", "\n", "\n", "வளி திரிதரு திசையும்", ",", "\n", "\n", "வறிது நிலைஇய காயமும்", ", ", "என்று இவை", "\n", "\n", "சென்று அளந்து அறிந்தோர் போல", ", ", "என்றும்", "\n", "\n", "இனைத்து என்போரும் உளரே", "; ", "அனைத்தும்", "\n", "\n", "அறி அறிவு ஆகாச் செறிவினை ஆகி", ",", "\n", "\n", "களிறு கவுள் அடுத்த எறிகல் போல", "\n", "\n", "ஒளித்த துப்பினைஆதலின்", ", ", "வெளிப்பட", "\n", "\n", "யாங்ஙனம் பாடுவர்", ", ", "புலவர்", "? ", "கூம்பொடு", "\n", "\n", "மீப் பாய் களையாது மிசைப் பரம் தோண்டாது", "\n", "\n", "புகாஅர்ப் புகுந்த பெருங் கலம் தகாஅர்", "\n", "\n", "இடைப் புலப் பெரு வழிச் சொரியும்", "\n", "\n", "கடல் பல் தாரத்த நாடு கிழவோயே!", "\n", "திணை பாடாண் திணை", "; ", "துறை இயன்மொழி", "சோழன் நலங்கிள்ளியை ", "உறையூர் முதுகண்ணன் சாத்தனார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "மீப் பாய் களையாது மிசைப் பரம் தோண்டாது", "புகாஅர்ப் புகுந்த பெருங் கலம் - பாடல் வரிகள்", "படம் - இக்காலப் பெருங்கலம்", "\n", "\n", "\n", "\n"]},
{"link": "https://vaiyan.blogspot.com/2014/10/032.html", "title": "புறநானூறு 32", "content": ["\n", "சோழன் நலங்கிள்ளி", "நலங்கிள்ளி ", "தன் குடும்பத்தார் சமைப்பதற்காக ", "வஞ்சி நகரத்தையே", " தருவான்", ".", "அவனைப் பாடும் விறலியர் தலையில் பூ வைத்துக்கொள்ள ", "விலைப் பொருளாக ", "மதுரை நகரத்தையே", "\nதருவான்", ".", "எல்லோரும் வாருங்கள்", ". ", "அவனைப் பாடிப் பெற்றுக்கொள்ளலாம்", ". ", "அவனைப் பாட நமக்கு உரிமை உண்டு", ".", "குயவர் சிறுவர் விளையாடுகையில் ", "தந்தையைப் போலப் ", "பானை செய்யும் சக்கரத்தில் வைத்த\nஈரக் களிமண் போல ", "அவன் மலை இருக்கும்", ". ", "(", "மலைக்கோட்டை உச்சிப்பிள்ளையார் கோயில்\nமலை", "). ", "அவன் நாடு அதனைச் சூழ்ந்திருக்கும் வயல்வெளிகளைக் கொண்டது", ".", "\n", "\n", "\n", "\n", "\n", "பாடல்", "\n", "\n", "\n", "\n", "கடும்பின் அடுகலம் நிறையாக", ", ", "நெடுங் கொடிப்", "\n", "\n", "பூவா வஞ்சியும் தருகுவன்", "; ", "ஒன்றோ", "?", "\n", "\n'", "வண்ணம் நீவிய வணங்கு இறைப் பணைத் தோள்", ",", "\n", "\n", "ஒள் நுதல்", ", ", "விறலியர் பூவிலை பெறுக!", "' ", "என", ",", "\n", "\n", "மாட மதுரையும் தருகுவன்", "; ", "எல்லாம்", "           5", "\n", "\n", "பாடுகம் வம்மினோ", ", ", "பரிசில் மாக்கள்!", "\n", "\n", "தொல் நிலக் கிழமை சுட்டின்", ", ", "நல் மதி", "\n", "\n", "வேட்கோச் சிறாஅர் தேர்க் கால் வைத்த", "\n", "\n", "பசு மண் குரூஉத் திரள் போல", ", ", "அவன்", "\n", "\n", "கொண்ட குடுமித்து", ", ", "இத் தண் பணை நாடே.", "        10", "\n", "திணை பாடாண்திணை", "; ", "துறை இயன்மொழி.", "சோழன் நலங்கிள்ளியை", "க்\n", " ", "கோவூர்\nகிழார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "மலைக்கோட்டை ", "உச்சிப்பிள்ளையார் கோயில் ", "மலை", "\n", "இந்த மண் ", "சிறுவர் விளையாட வைத்தது போல", "மேலே படத்தில் உள்ள மலை ", "இருக்கிறதாம்", "பாடல் காட்டும் உவமை", "\n", "\n", "\n", "\n"]},
{"link": "https://vaiyan.blogspot.com/2014/10/033.html", "title": "புறநானூறு 33", "content": ["\n", "சோழன் நலங்கிள்ளி", "தென்னம்பொருப்பு என்பது பொதியமலை", ". ", "பொதியமலை அரசன் பாண்டியன்", ". ", "அவன் நாட்டில் ", "குளம்", " என்னும் சொல்லால் ", "இப்பாடலில் குறிப்பிடப்படும் இடம் ", "இக்காலத்தில் ", "பெருங்குளம்", " என்னும் ஊராகும்", ".", "\n", "\n", "\n", "இவ்வூர் மக்கள் உழவர்", ". ", "இவர்களின் பெருங்குடி மகள் ", "நெல்லைப் பண்ட மாற்றாகத் தருவாளாம்", ". ", "வேட்டுவன் நாய்த் துணையுடன்\nவேட்டையாடிக் கொண்டுவந்த ", "மான் தசையைக் கொடுத்துவிட்டு நெல்லைப் பெற்றுச் செல்வானாம்", ". ", "ஆயர் குடிமகள் மொந்தையில் கொண்டுவந்த தயிரைக் கொடுத்துவிட்டு ", "நெல்லைப்\nபெற்றுச் செல்வாளாம்", ".", "\n", "\n", "\n", "\n", "இந்த ஊரில் ஏழெயில் கதவம் என்னும்\nகோட்டை இருந்தது", ". ", "\n", "\n", "இதனைக் கைப்பற்றிய சோழன் நலங்கிள்ளி ", "அதன் கதவில் தன் ", "புலிச்சின்னத்தைப் பொறித்தானாம்", ".", " ", "புலிச்சின்னம் பிளந்த வாயைக் கொண்டிருந்தது", ".", "\n", "\n", "\n", "\n", "பாசறைக் காட்சி", "\n", "\n", "பாடுபவர்கள் ", "அரசன் பிற நாட்டைக்\nகைப்பற்றிய ", "வஞ்சி வெற்றியைப் பாடிக்கொண்டிருந்தனர்", ".", "படைவீரர்கள் பாசறைத் தெருவில் பொலிவுடன்\nஇருந்தனர்", ".", "பச்சிலை வைத்துக் கட்டிய மாலைப்பந்து\nபோன்ற ", "கறிச்சோற்றுக் கவளங்களை ", "அரசன் பாணர்களுக்கு வழங்கிக்கொண்டிருந்தான்", ".", "இது போர்ப் பாசறையில் நிகழ்ந்தது", ".", "\n", "\n", "\n", "\n", "தலைநகர்க் காட்சி", "\n", "\n", "கைத்திறன் கொண்ட கலைஞன் ", "தைத்து உருவாக்கிய\nஅல்லிப்பாவை ", "ஆடுவது போல, ", "காம உணர்வோடு இருவர் ஆடுவது அல்லாமல் ", "நள்ளிரவில் தனிமகன் நடமாட்டம்\nஇல்லாத ", "மணல் ஒதுக்குப் பூம்பள்ளியில் காம இருவர் ஆடினர்", ". ", "இந்தப் பூம்பள்ளி மாடங்களின்\nவாயில்தோறும் ", "ஆட்டுக்கறி உணவு படைக்கப்பட்டது", ".", "\n", "\n", "\n", "\n", "இப்படி அரசன் விழா நடைபெற்றது", ". ", "\n", "\n", "\n", "\n", "பாடல் ", "\n", "\n", "\n", "\n", "கான் உறை வாழ்க்கை", ", ", "கத நாய்", ", ", "வேட்டுவன்", "\n", "\n", "மான் தசை சொரிந்த வட்டியும்", ", ", "ஆய்மகள்", "\n", "\n", "தயிர் கொடு வந்த தசும்பும்", ", ", "நிறைய", ",", "\n", "\n", "ஏரின் வாழ்நர் பேர் இல் அரிவையர்", " ", "             ", "\n", "\n", "குளக் கீழ் விளைந்த களக் கொள் வெண்ணெல்", "               5", "\n", "\n", "முகந்தனர் கொடுப்ப", ", ", "உகந்தனர் பெயரும்", "\n", "\n", "தென்னம் பொருப்பன் நல் நாட்டுள்ளும்", ",", "\n", "\n", "ஏழ் எயில் கதவம் எறிந்து", ", ", "கைக்கொண்டு", ",\n", "நின்", "\n", "\n", "பேழ்வாய் உழுவை பொறிக்கும் ஆற்றலை", ";          ", "\n", "\n", "பாடுநர் வஞ்சி பாட", ", ", "படையோர்", "            10", "\n", "\n", "தாது எரு மறுகின் பாசறை பொலிய", ",", "\n", "\n", "புலராப் பச்சிலை இடை இடுபு தொடுத்த", "\n", "\n", "மலரா மாலைப் பந்து கண்டன்ன", "\n", "\n", "ஊன் சோற்று அமலை பாண் கடும்பு அருத்தும்", "              ", "\n", "\n", "செம்மற்று அம்ம", ", ", "நின் வெம் முனை இருக்கை", "                15", "\n", "\n", "வல்லோன் தைஇய வரி வனப்பு உற்ற", "\n", "\n", "அல்லிப் பாவை ஆடு வனப்பு ஏய்ப்ப", ",", "\n", "\n", "காம இருவர் அல்லது", ", ", "யாமத்துத்", "\n", "\n", "தனி மகன் வழங்காப் பனி மலர்க் காவின்", ",          ", "\n", "\n", "ஒதுக்குஇன் திணி மணல் புதுப் பூம் பள்ளி", "           20", "\n", "\n", "வாயில் மாடந்தொறும் மை விடை வீழ்ப்ப", ",", "\n", "\n", "நீ ஆங்குக் கொண்ட விழவினும் பலவே.", "\n", "திணை வாகை", "; ", "துறை அரச வாகை.", "சோழன் நலங்கிள்ளியை", "க்\n", " ", "கோவூர்\nகிழார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "வில்", "புலி (பேழ்வாய் உழுவை)", "கயல் (இணை கயல்)", "ஆகியவை முறையே", "சேரர், சோழர், பாண்டியர் சின்னங்கள்", "சோழன் நலங்கிள்ளி ", "தன் பேழ்வாய் உழுவைச் சின்னத்தைப்", "பாண்டியனின் ", "'ஏழெயில் கதவம்' கோட்டையில்", "பொறித்தான்", "*", "பேழ்வாய் உழுவைச் சின்னம்", "நாணயத்தின் நடுவில்", "உள்ளது", "*", "இது", "இராஜேந்திர சோழன் நாணயம்", "படம்", "*", "உழுவைச் சின்னம்", "காட்ட இங்குப் பதிவேற்றப்பட்டுள்ளது", "*", "\n", "\n", "\n", "\n"]},
{"link": "https://vaiyan.blogspot.com/2014/10/034.html", "title": "புறநானூறு 34", "content": ["\n", "\n", "\n", "\n", "சோழன் குளமுற்றத்துத் துஞ்சிய கிள்ளிவளவன்", "வழுவாய்", "பசுவின்\nமுலையை அறுத்தல்", " (", "உழவுக்குப் பயன்படுத்த", ")", "தாலி\nஅணிந்த பெண்ணின் கருவைச் சிதைத்தல்", "பார்ப்பானை\nஅடித்தல் ", "இவை\nபாவச் செயல்கள்", ".", "\n", "\n", "\n", "இந்தப்\nபாவங்களைக் ", "கழுவாய்", " செய்து போக்கிக்கொள்ளலாம்", ". ", "\n", "\n", "ஆனால் ", "உலகமே கைவிட்டுப் போவதாயினும் ", "நன்றி மறந்தவனுக்கு ", "அப் பாவத்திலிருந்து தப்புவதற்கு ", "வேறு வழியே இல்லை ", "என்று அறநூல் பாடுகிறது", "\n", "\n", "\n", "எந்நன்றி\nகொன்றாற்கும் உய்வு உண்டாம் உய்வு இல்லை", "\n", "\n", "\n", "\n", "செய்ந்நன்றி\nகொன்ற மகற்கு", "\n", "அறம் எனப் புலவர் ஆலத்தூர் கிழார்\nசுட்டுவது ", "திருக்குறள்", "\n", "\n", "\n", "ஆயிழை\nகணவ", "!", "\n", "\n", "\n", "எம்\nஅரசன் வாழ்க என்று உன்னை நான் பாடாவிட்டால் ", "எனக்குப் பொழுது போகாது", ". ", "நீ செய்திருக்கும் உதவி அத்துணைப் பெரியது", ".", "\n", "\n", "\n", "\n", "அமலை\nவெண்சோறு", "\n", "\n", "\n", "பால்\nஊற்றிப் பொங்கிய வரகரிசிப் பொங்கலைத் ", "தேனில் தொட்டுக்கொண்டு ", "முயல் கறியோடு ", "இரத்தி", "(", "இற்றி", ")", "மர நிழலில் இருந்துகொண்டு ", "காலை", ", ", "மாலை ஆகிய இரு அந்திப் பொழுதிலும் ", "குடும்பத்தாரோடு சேர்ந்து உண்ணுமாறு ", "உன்\nசெல்வம் அனைத்தையும் ", "உனக்காக மறைத்து வைத்துக்கொள்ளாமல் ", "இனிமையாக் பேசி ஏற்றுக்கொள்ளுமாறு ", "பாணர்களுக்கு அமலை வெண்சோறு வழங்கியவன் நீ", ".", "\n", "\n", "\n", "\n", "நான்\nஉனக்கு அடைக்கலம்", ".", "\n", "\n", "\n", "இந்த\nஉலகத்தில் ", "சான்றோர் செய்த நன்று ஒன்று இருந்தால்", ", ", "வங்கக் கடலிலிருந்து சென்று ", "இமயமலையில் தங்கித் திரும்பி ", "இடி முழக்கத்துடன்\nபொழியும் ", "கீழைக்காற்று ", "மழைத்துளியைக் காட்டிலும் நீ", "பல்லாண்டு காலம் வாழ்வாயாக", ".", "\n", "\n", "\n", "\n", "\n", "\n", "பாடல்", "\n", "\n", "\n", "\n", "'", "ஆன் முலை அறுத்த அறனிலோர்க்கும்", ",", "\n", "\n", "மாண்\nஇழை மகளிர் கருச் சிதைத்தோர்க்கும்", ",", "\n", "\n", "பார்ப்பார்த்\nதப்பிய கொடுமையோர்க்கும்", ",", "\n", "\n", "வழுவாய்\nமருங்கில் கழுவாயும் உள", "' ", "என", ", ", "\n", "\n", "'", "நிலம் புடைபெயர்வது ஆயினும்", ", ", "ஒருவன்", "            5", "\n", "\n", "செய்தி\nகொன்றோர்க்கு உய்தி இல்", "' ", "என", ",", "\n", "\n", "அறம்\nபாடின்றே ஆயிழை கணவ!", "\n", "\n", "'", "காலை அந்தியும்", ", ", "மாலை அந்தியும்", ",", "\n", "\n", "புறவுக்\nகரு அன்ன புன் புல வரகின்", "                       ", "\n", "\n", "பால்\nபெய் புன்கம் தேனொடு மயக்கி", ",       10", "\n", "\n", "குறு\nமுயல் கொழுஞ் சூடு கிழித்த ஒக்கலொடு", ",", "\n", "\n", "இரத்தி\nநீடிய அகன் தலை மன்றத்து", ",", "\n", "\n", "கரப்பு\nஇல் உள்ளமொடு வேண்டு மொழி பயிற்றி", ",", "\n", "\n", "அமலைக்\nகொழுஞ் சோறு ஆர்ந்த பாணர்க்கு", "      ", "\n", "\n", "அகலாச்\nசெல்வம் முழுவதும் செய்தோன்", ", 15", "\n", "\n", "எம்\nகோன்", ",\n", "வளவன் வாழ்க!", "' ", "என்று", ", ", "நின்", "\n", "\n", "பீடு\nகெழு நோன் தாள் பாடேன் ஆயின்", ",", "\n", "\n", "படுபு\nஅறியலனே", ",\n", "பல் கதிர்ச் செல்வன்", ";", "\n", "\n", "யானோ\nதஞ்சம்", ";\n", "பெரும! இவ் உலகத்து", ",   ", "\n", "\n", "சான்றோர்\nசெய்த நன்று உண்டாயின்", ",     20", "\n", "\n", "இமயத்து\nஈண்டி", ",\n", "இன் குரல் பயிற்றி", ",", "\n", "\n", "கொண்டல்\nமா மழை பொழிந்த", "\n", "\n", "நுண்\nபல் துளியினும் வாழிய", ", ", "பலவே!", "\n", "திணை\nபாடாண் திணை", "; ", "துறை இயன்மொழி.", "சோழன்\nகுளமுற்றத்துத் துஞ்சிய கிள்ளிவளவனை ", "ஆலத்தூர் கிழார் பாடியது.", "\n", "\n\n", "காலம்", "  : ", "கி", ".", "மு", ".\n3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n"]},
{"link": "https://vaiyan.blogspot.com/2014/10/035.html", "title": "புறநானூறு 35", "content": ["\n", "சோழன் குளமுற்றத்துத் துஞ்சிய கிள்ளிவளவன்", "மூவேந்தர் ஆட்சியில் ", "உன் அரசே ", "‘அரசு’ எனப் போற்றுதலுக்கு உரியது.", "\n", "\n", "நாடு எனப் போற்றப்படுவது உன் காவிரி நாடே.", "\n", "\n", "என்றாலும் ஒன்று கூற விரும்புகிறேன்.", "\n", "\n", "\n", "உன்னிடம் முறை வேண்டும்போது ", "எளிமையாகக் காட்சி தந்து ", "சரியான தீர்ப்பைப்\nபெற்றால் ", "மழை விரும்பும்போது மழையைப் பெற்றது போன்று ", "மக்கள் மகிழ்வர்.", "உன் குடை உனக்கு வெயிலை மறைக்க அன்று. ", "குடிமக்களின் துயரைப் போக்கி ", "அவர்களுக்கு\nநிழல் தருவதற்காகவே.", "உன் கொற்றம் உழவரின் உழவுப் படையால் விளைந்தது.", "\n", "\n", "\n", "மழை பொய்த்தாலும்", "வருவாய் குறைந்தாலும்", "இயற்கை அல்லாத செயற்கை தோன்றினாலும்", "\n", "\n", "\n", "\n", "உலகம் அதனைக் காக்கும் அரசனைத்தான் பழிக்கும். ", "\n", "\n", "\n", "இதனைப் புரிந்துகொண்டு ", "உனக்கு வேண்டியவர்களின் சொல்லைக் கேளாமல் ", "காளை மாடுகளை\nபோற்றி உழவு செய்யும் ", "குடிகளின் சுமையை நீ குறைத்து ", "அவர்களைப் பேணினால் ", "அடங்காத உன்\nபகைவர் உன்னிடம் அடிபணிவர்.", "இப்படிப் பாடக் கேட்ட அரசன் ", "புலவரின் நிலவரியைத் ", "தள்ளுபடி செய்தான்", "\n", "\n", "பாடல்", "\n", "\n", "\n", "\n", "நளி இரு முந்நீர் ஏணி ஆக", ",", "\n", "\n", "வளி இடை வழங்கா வானம் சூடிய", "\n", "\n", "மண் திணி கிடக்கைத் தண் தமிழ்க் கிழவர்", ",", "\n", "\n", "முரசு முழங்கு தானை மூவருள்ளும்", ",   5", "\n", "\n", "அரசு எனப்படுவது நினதே", ", ", "பெரும!", "\n", "\n", "அலங்குகதிர்க் கனலி நால்வயின் தோன்றினும்", ",", "\n", "\n", "இலங்குகதிர் வெள்ளி தென் புலம் படரினும்", ",", "\n", "\n", "அம் தண் காவிரி வந்து கவர்பு ஊட்ட", ",", "\n", "\n", "தோடு கொள் வேலின் தோற்றம் போல", ", 10", "\n", "\n", "ஆடு கண் கரும்பின் வெண் பூ நுடங்கும்", "\n", "\n", "நாடு எனப்படுவது நினதே அத்தை", "; ", "ஆங்க", "\n", "\n", "நாடு கெழு செல்வத்துப் பீடு கெழு வேந்தே!", "\n", "\n", "நினவ கூறுவல்", "; ", "எனவ கேண்மதி!", "\n", "\n", "அறம் புரிந்தன்ன செங்கோல் நாட்டத்து", " 15", "\n", "\n", "முறை வேண்டு பொழுதில் பதன் எளியோர் ஈண்டு", "\n", "\n", "உறை வேண்டு பொழுதில் பெயல் பெற்றோரே", ";", "\n", "\n", "ஞாயிறு சுமந்த கோடு திரள் கொண்மூ", "\n", "\n", "மாக விசும்பின் நடுவு நின்றாங்கு", ",", "\n", "\n", "கண் பொர விளங்கு நின் விண் பொரு வியன்குடை", " 20", "\n", "\n", "வெயில் மறைக் கொண்டன்றோ", "? ", "அன்றே", "; ", "வருந்திய", "\n", "\n", "குடி மறைப்பதுவே", "; ", "கூர்வேல் வளவ!", "\n", "\n", "வெளிற்றுப் பனந் துணியின் வீற்றுவீற்றுக் கிடப்ப", ",", "\n", "\n", "களிற்றுக் கணம் பொருத கண் அகன் பறந்தலை", ",", "\n", "\n", "வருபடை தாங்கி", ", ", "பெயர் புறத்து ஆர்த்து", ", 25", "\n", "\n", "பொருபடை தரூஉம் கொற்றமும் உழுபடை", "\n", "\n", "ஊன்று சால் மருங்கின் ஈன்றதன் பயனே", ";", "\n", "\n", "மாரி பொய்ப்பினும்", ", ", "வாரி குன்றினும்", ",", "\n", "\n", "இயற்கை அல்லன செயற்கையில் தோன்றினும்", ",", "\n", "\n", "காவலர்ப் பழிக்கும்", ", ", "இக் கண் அகல் ஞாலம்", ";  30", "\n", "\n", "அது நற்கு அறிந்தனைஆயின்", ", ", "நீயும்", "\n", "\n", "நொதுமலாளர் பொதுமொழி கொள்ளாது", ",", "\n", "\n", "பகடு புறந்தருநர் பாரம் ஓம்பி", ",", "\n", "\n", "குடி புறந்தருகுவை ஆயின்", ", ", "நின்", "\n", "\n", "அடி புறந்தருகுவர்", ", ", "அடங்காதோரே.", "\n", "திணை அது", "; ", "துறை செவியறிவுறூஉ.", "சோழன் குளமுற்றத்துத்\nதுஞ்சிய கிள்ளிவளவனை ", "வெள்ளைக்குடி நாகனார் பாடி", ", ", "பழஞ் செய்க்கடன் வீடுகொண்டது.", "\n", "\n\n", "காலம் ", ": ", "கி", ".", "மு", ". 3 ஆம் நூற்றாண்டு முதல் ", "கி", ".", "பி", ". 2 ஆம் ", "நூற்றாண்டு", "\n", "வியன்குடை", " ", "வெயில் மறைக் கொண்டன்றோ", "? ", "அன்றே", "; ", "வருந்திய ", "குடி மறைப்பதுவே", ";", "\n", "\n", "\n", "\n"]},
{"link": "https://vaiyan.blogspot.com/2014/10/037.html", "title": "புறநானூறு 37", "content": ["\n", "சோழன் குளமுற்றத்துத் துஞ்சிய கிள்ளிவளவன்", "பறவையின் துன்பம் தீர்த்த செம்பியனின்", " (", "சிபிச் சக்கரவர்த்தி", ") ", "வழித்தோன்றலே", "!", "வேந்தன் தன் யானையொடு உள்ளே இருப்பதால் ", "செம்பு போன்ற கோட்டையைச் சிதைத்தல் நல்லதன்று ", "என உணர்ந்திருந்தும் ", "போரிட்டுச் சிதைக்கும்\nவல்லமை பெற்றவன் நீ", ".", "நச்சுப் பற்களை உடைய ஐந்தலை நாகம்\nபுகுந்தது போலவும்,", "மின்னலுடன் கூடிய இடி மலையைப் பிளந்தது\nபோலவும்", ",", "தாக்கி அந்தக் கோட்டையைத் தகர்த்தாய்", ".", "நள்ளிரவில் காவல் புரிவோர் ", "விளக்கின்\nநிழல் நீரில் விழ ", "அதனை அகழியிலுள்ள முதலை", " ", "(", "இரை என்று எண்ணிக்", ") ", "கவ்வும் அகழி கொண்டது அந்தக்\nகோட்டை", ".", "\n", "\n", "பாடல்", "\n", "\n", "\n", "\n", "நஞ்சுடை வால் எயிற்று", ", ", "ஐந் தலை சுமந்த", ",", "\n", "\n", "வேக வெந் திறல்", ", ", "நாகம் புக்கென", ",", "\n", "\n", "விசும்பு தீப் பிறப்பத் திருகி", ", ", "பசுங் கொடிப்", "\n", "\n", "பெரு மலை விடரகத்து உரும் எறிந்தாங்கு", ",", "\n", "\n", "புள் உறு புன்கண் தீர்த்த", ", ", "வெள் வேல்", ",        5", "\n", "\n", "சினம் கெழு தானை", ", ", "செம்பியன் மருக!", "\n", "\n", "கராஅம் கலித்த குண்டு கண் அகழி", ",", "\n", "\n", "இடம் கருங் குட்டத்து உடன் தொக்கு ஓடி", ",", "\n", "\n", "யாமம் கொள்பவர் சுடர் நிழல் கதூஉம்", "\n", "\n", "கடு முரண் முதலைய நெடு நீர் இலஞ்சி", ",              10", "\n", "\n", "செம்பு உறழ் புரிசை", ", ", "செம்மல் மூதூர்", ",", "\n", "\n", "வம்பு அணி யானை வேந்து அகத்து உண்மையின்", ",", "\n", "\n'", "நல்ல", "' ", "என்னாது", ", ", "சிதைத்தல்", "\n", "\n", "வல்லையால்", ", ", "நெடுந்தகை! செருவத்தானே.", "\n", "திணை வாகை", "; ", "துறை அரசவாகை", "; ", "முதல் வஞ்சியும் ஆம்.", "சோழன் குளமுற்றத்துத்\nதுஞ்சிய கிள்ளிவளவ", "னை", " ", "மாறோக்கத்து\nநப்பசலையார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "புறாவையும் ", "அதனை ", "இரையாக்கிக் கொள்ள வந்த ", "கழுகையும்", "காப்பாற்றுவதற்காகப்", "புறாவின் எடைக்கு எடை", "தன் தொடையிலிருந்து தசையைக் ", "கழுகுக்கு இரையாகத்", "தராசில் நிறுத்து வைத்தபோது", "போதிய எடை வராமையால்", "தன்னையே தராசில் அமர்த்திக்", "கழுகுக்கு தந்த வள்ளல் அரசன் (சிபி)", "வழிவந்தவன்", "இந்தக் கிள்ளிவளவன் ", "\n", "\n", "\n", "\n"]},
{"link": "https://vaiyan.blogspot.com/2014/10/036_11.html", "title": "புறநானூறு 36", "content": ["\n", "சோழன் குளமுற்றத்துத் துஞ்சிய கிள்ளிவளவ", "ன்", "அரசன் கிள்ளிவளவன் ", "கருவூரை முற்றுகை இட்டிருந்தான். ", "கருவூர் அரசன் தன் கோட்டைக் கதவுகளை அடைத்துக்கொண்டு உள்ளேயே இருந்தான். ", "எதிர்க்காதவன்\nஊரை முற்றுகை இட்டுக்கொண்டே இருத்தல் ", "நாணத்தக்க செயல் என்று கூறுகிறார் புலவர்.", "\n", "\n", "போரிட்டு அழித்தாலும், ", "போரைக் கைவிட்டுத்\nதிரும்பினாலும் ", "நீ உன் உயர்ந்த நிலையை எண்ணிப்பார். ", "\n", "\n", "மகளிர் கழங்கைத் தெற்றி விளையாடும் ", "ஆன்பொருநை\nஆற்றுமணல் சிதைய, ", "தன் காவல்மரக் காடுகள் ", "கோடாரியால் வெட்டப்படும் ஓசையைக் கேட்டுக்கொண்டு ", "கோட்டைக்குள் இருக்கும் அரசனை ", "முரசு முழங்கும் படையுடன் எதிர்க்கிறாய் என்பது ", "நாணத்தக்க\nசெயலாகும்.", "\n", "\n", "\n", "\n", "பாடல்", "\n", "\n", "அடுநை ஆயினும்", ", ", "விடுநை ஆயினும்", ",", "\n", "\n", "நீ அளந்து அறிதி", ", ", "நின் புரைமை வார் கோல்", ",", "\n", "\n", "செறி அரிச் சிலம்பின்", ", ", "குறுந் தொடி\nமகளிர்", "\n", "\n", "பொலம் செய் கழங்கின் தெற்றி ஆடும்", "     ", "\n", "\n", "தண் ஆன்பொருநை வெண் மணல் சிதைய", ",        5", "\n", "\n", "கருங் கைக் கொல்லன் அரம் செய் அவ் வாய்", "\n", "\n", "நெடுங் கை நவியம் பாய்தலின்", ", ", "நிலை அழிந்து", ",", "\n", "\n", "வீ கமழ் நெடுஞ் சினை புலம்ப", ", ", "காவுதொறும்", "\n", "\n", "கடி மரம் தடியும் ஓசை தன் ஊர்", "     ", "\n", "\n", "நெடு மதில் வரைப்பின் கடி மனை இயம்ப", ",         10", "\n", "\n", "ஆங்கு இனிது இருந்த வேந்தனொடு", ", ", "ஈங்கு", ", ", "நின்", "\n", "\n", "சிலைத் தார் முரசம் கறங்க", ",", "\n", "\n", "மலைத்தனை என்பது நாணுத் தகவு உடைத்தே.", "\n", "திணை வஞ்சி", "; ", "துறை துணைவஞ்சி.", "சோழன் குளமுற்றத்துத்\nதுஞ்சிய கிள்ளிவளவ", "ன்", " கருவூர் முற்றியிருந்தானை ", "ஆலத்தூர்\nகிழார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "இக்காலத்தில் விளையாடப்படும் ", "அக்காலத் தெற்றி விளையாட்டு", "*", "ஆன்பொருநை ஆற்று மணலில்", "அன்று", "பொன்னால் செய்த ", "கழங்கினைச் சுண்டித் தெற்றி ஆடினர்.", "\n", "\n", "\n", "\n"]},
{"link": "https://vaiyan.blogspot.com/2014/10/038.html", "title": "புறநானூறு 38 ", "content": ["\n", "சோழன் குளமுற்றத்துத் துஞ்சிய கிள்ளிவளவ", "ன்", "மலை", " ", "போன்ற", " ", "வாலிபக்", " ", "களிற்றின்", " ", "மேல்", " ", "வானத்தைத்", " ", "துடைப்பது", " ", "போன்ற", " ", "கொடியுடன்", " ", "கூடிய", " ", "யானைப்படையை", " ", "உடையவன்", " ", "சோழன் குளமுற்றத்துத் துஞ்சிய கிள்ளிவளவன்", "வெற்றி", " ", "வேந்தனே", "!", "நீ", " ", "மாறுபட்டு", " ", "நோக்கும்", " ", "இடம்", " ", "தீப்", " ", "பற்றி", " ", "எரியும்", ". ", "விரும்பி", " ", "நோக்கும்", " ", "இடம்", " ", "பொன்", " ", "பூக்கும்", ". ", "அதனால்", " ", "நீ", " ", "ஞாயிற்றில்", " ", "நிலவையும்", ", ", "நிலாவில்", " ", "வெயிலையும்", " ", "விளைவிக்கும்", " ", "ஆற்றலை", " ", "உடையவன்", ".", "உன்", " ", "நிழலிலே", " ", "பிறந்து", ", ", "உன்", " ", "நிழலிலே", " ", "வளரும்", " ", "என்", " ", "அளவு", " ", "எத்துணை", "?", "பொன்னுலகம்", " ", "என்னும்", " ", "மேலுலக", " ", "வாழ்வு", " ", "இவ்வுலகில்", " ", "செய்யும்", " ", "நல்வினையால்", " ", "இறந்தபின்", " ", "கிடைக்குமாம்", ".", "அங்கே", " ", "உடையவர்", " ", "ஈதலும்", ", ", "இல்லாதவர்", " ", "இரத்தலும்", " ", "இல்லை", ". ", "இந்த", " ", "இன்பத்துடன்", " ", "உன்", " ", "குடை", " ", "நிழல்", " ", "ஆண்டு", " ", "சென்று", " ", "நுகரும்", " ", "பொன்னுலக", " ", "இன்பத்தை", " ", "ஈண்டே", " ", "பெறவைப்பதால்", " ", "புலவர்கள்", " ", "உன்", " ", "நாட்டையே", " ", "நினைக்கின்றனர்", ". ", "நீ", " ", "பெற்றுவிடுவாய்", " ", "என்று", " ", "எண்ணிப்", " ", "பகைவர்", " ", "நாட்டையும்", " ", "உன்னிடையது", " ", "என்றே", " ", "உண்ணுகின்றனர்", ".", "\n", "\n", "\n", "பாடல்", "\n", "\n", "\n", "\n", "வரை புரையும் மழ களிற்றின் மிசை", ",", "\n", "\n", "வான் துடைக்கும் வகைய போல", ",", "\n", "\n", "விரவு உருவின கொடி நுடங்கும்", "\n", "\n", "வியன் தானை விறல் வேந்தே!", "\n", "\n", "நீ", ", ", "உடன்று நோக்கும்வாய் எரி தவழ", ",            5", "\n", "\n", "நீ", ", ", "நயந்து நோக்கும்வாய் பொன் பூப்ப", ",", "\n", "\n", "செஞ் ஞாயிற்று நிலவு வேண்டினும்", ",", "\n", "\n", "வெண் திங்களுள் வெயில் வேண்டினும்", ",", "\n", "\n", "வேண்டியது விளைக்கும் ஆற்றலைஆகலின்", ",", "\n", "\n", "நின் நிழல் பிறந்து", ", ", "நின் நிழல் வளர்ந்த", ",    10", "\n", "\n", "எம் அளவு எவனோ மற்றே", "? '", "இன் நிலைப்", "\n", "\n", "பொலம் பூங் காவின் நல் நாட்டோரும்", "\n", "\n", "செய் வினை மருங்கின் எய்தல் அல்லதை", ",", "\n", "\n", "உடையோர் ஈதலும் இல்லோர் இரத்தலும்", "\n", "\n", "கடவது அன்மையின்", ", ", "கையறவு உடைத்து", "' ", "என", ", 15", "\n", "\n", "ஆண்டுச் செய் நுகர்ச்சி ஈண்டும் கூடலின்", ",", "\n", "\n", "நின் நாடு உள்ளுவர்", ", ", "பரிசிலர்", "\n", "\n", "ஒன்னார் தேஎத்தும்", ", ", "நின்னுடைத்து எனவே.", "\n", "திணை பாடாண் திணை", "; ", "துறை இயன்மொழி.", "சோழன் குளமுற்றத்துத்\nதுஞ்சிய கிள்ளிவளவ", "ன்", " ", " '", "எம் உள்ளீர்", "? ", "எம் நாட்டீர்", "?' ", "என்றாற்கு ", "ஆவூர் மூலங்கிழார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "இது போன்ற யானைப்படை ", "இந்தப் பாண்டியனிடம் இருந்தது ", "\n", "\n", "\n", "\n"]},
{"link": "https://vaiyan.blogspot.com/2014/10/039.html", "title": "புறநானூறு 39 ", "content": ["\n", "சோழன் குளமுற்றத்துத் துஞ்சிய கிள்ளிவளவன்", "புறாவின் உயிரைக் காப்பாற்றத் ", "தன்னையே ", "யானைத் தந்தத் தராசுக்கோல் தட்டில் நிறுத்துக்", " ", "கழுகுக்குக்", " ", "கொடுத்த உன் முன்னோன் ", "சிபியின் வழிவந்தவன்\nநீ ஆகையால் ", "ஈதல் உன் புகழ் அன்று", ".", "நீ ", "தூங்கெயில் எறிந்த தொடித்தோள்\nசெம்பியன் வழிவந்தவன் ஆதலால் ", "பகைவரை அழித்தல் உன் புகழ் அன்று", ".", "உறையூர் அரசவையில் தொன்றுதொட்டு\nஅறநெறி நிலைத்திருப்பதால் ", "மக்களுக்கு முறை வழங்குதல் உன் புகழ் அன்று", ".", "வளவ! ", "நீ ஏழு போர்களில் வெற்றி கண்டவன். ", "கோட்டைக்\nகதவின் குறுக்குத் தாழ்ப்பாள் மரம் (எழு) போன்ற ", "தோளை உடையவன். ", "ஆத்தி மாலை சூடியவன்.\nகுதிரை வீரன்.", "இமயத்தில் வில் பொறித்த வானவன் தொலைய ", "அவன் வஞ்சி\nநகரத்தை வாடச்செய்த உன் பொருமையைப் பாடும்போது ", "உன்னை எப்படிப் பாடுவேன்!", "\n", "\n", "\n", "\n", "\n", "\n", "பாடல்", "\n", "\n", "\n", "\n", "புறவின் அல்லல் சொல்லிய", ", ", "கறை அடி", "\n", "\n", "யானை வால் மருப்பு எறிந்த வெண் கடைக்", "\n", "\n", "கோல் நிறை துலாஅம் புக்கோன் மருக!", "\n", "\n", "ஈதல் நின் புகழும் அன்றே", "; ", "சார்தல்", "\n", "\n", "ஒன்னார் உட்கும் துன் அருங் கடுந் திறல்", "        5", "\n", "\n", "தூங்கு எயில் எறிந்த நின் ஊங்கணோர் நினைப்பின்", ",", "\n", "\n", "அடுதல் நின் புகழும் அன்றே", "; ", "கெடு இன்று", ",", "\n", "\n", "மறம் கெழு சோழர் உறந்தை அவையத்து", ",", "\n", "\n", "அறம் நின்று நிலையிற்று ஆகலின்", ", ", "அதனால்", "\n", "\n", "முறைமை நின் புகழும் அன்றே", "; ", "மறம் மிக்கு", "     10", "\n", "\n", "எழு சமம் கடந்த எழு உறழ் திணி தோள்", ",", "\n", "\n", "கண் ஆர் கண்ணி", ", ", "கலி மான்", ", ", "வளவ!", "\n", "\n", "யாங்கனம் மொழிகோ யானே ஓங்கிய", "\n", "\n", "வரை அளந்து அறியாப் பொன் படு நெடுங் கோட்டு", "\n", "\n", "இமயம் சூட்டிய ஏம விற்பொறி", ",         15", "\n", "\n", "மாண் வினை நெடுந் தேர்", ", ", "வானவன் தொலைய", ",", "\n", "\n", "வாடா வஞ்சி வாட்டும் நின்", "\n", "\n", "பீடு கெழு நோன் தாள் பாடுங்காலே", "?", "\n", "திணை பாடாண் திணை", "; ", "துறை இயன்மொழி.", "சோழன் குளமுற்றத்துத்\nதுஞ்சிய கிள்ளிவளவ", "னை ", "மாறோக்கத்து நப்பசலையார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "இது பாபிலோனியா தொங்கும் தோட்டம்", "தமிழகத்தில் இருந்த இது போன்ற ", "தொங்கும் தோட்டத்தை", "இந்த வளவனின் முன்னோன்", "தூங்கெயில் எறிந்த தொடிதோள் செம்பியன் ", "போரின்போது அழித்தான்", "\n", "\n", "\n", "\n"]},
{"link": "https://vaiyan.blogspot.com/2014/10/041.html", "title": "புறநானூறு 41 ", "content": ["\n", "சோழன் குளமுற்றத்துத் துஞ்சிய கிள்ளிவளவன்", "எமன்கூட காலம் வரும்வரையில் காத்திருக்கும்", ". ", "உன் படையோ, ", "காலம் பார்க்காமல்\nசென்று வெல்லும்", ".", "\n", "\n", "உன் பகைவர் தீய கனாக் காணும்படி\nநீ வெல்வாய்", ".", "\n", "தீக் கனா", "\n", "எட்டுத் திசைகளிலும் எரிமீன் விழுதல்", "\n", "பச்சை மரம் பற்றி எறிதல்", "\n", "சூரியன் விழுங்கல்", "\n", "அச்சம் தரும் பறவைகள் ஒலித்தல்", "\n", "வாயிலுள்ள பல் நிலத்தில் விழுதல்", "\n", "தலையில் எண்ணெய் தேய்த்துக் குளித்தல்", "\n", "யானை அடங்காமை", "\n", "மேலாடை கீழே விழுதல்", "\n", "அரியணை கவிழ்தல்", "\n", "\n", "\n", "\n", "இப்படியெல்லாம் கனவு காணும்படி ", "நனவிலேயே\nபோரிடும் வல்லமை உடையவன் நீ", ".", "\n", "\n", "இப்படி நீ வருவதைப் பார்த்த பகைவர் ", "தன் மகனை முத்தமிட்டுக்கொண்டு ", "மனைவி முன் தன் கண் கலங்குவதை மறைத்துக்கொண்டு நிற்பர்", ". ", "\n", "\n", "காற்றும் நெருப்பும் வீசுவது போல ", "பகை நாட்டின்மீது நீ செல்வாய்", ".\n", "\n", "\n", "\n", "\n", "பாடல்", "\n", "\n", "\n", "\n", "காலனும் காலம் பார்க்கும்", "; ", "பாராது", ",", "\n", "\n", "வேல் ஈண்டு தானை விழுமியோர் தொலைய", ",", "\n", "\n", "வேண்டு இடத்து அடூஉம் வெல் போர் வேந்தே!", "\n", "\n", "திசை இரு நான்கும் உற்கம் உற்கவும்", ",", "\n", "\n", "பெரு மரத்து", ", ", "இலை இல் நெடுங் கோடு வற்றல் பற்றவும்", ", 5", "\n", "\n", "வெங் கதிர்க் கனலி துற்றவும்", ", ", "பிறவும்", ",", "\n", "\n", "அஞ்சுவரத் தகுந புள்ளுக் குரல் இயம்பவும்", ",", "\n", "\n", "எயிறு நிலத்து வீழவும்", ", ", "எண்ணெய் ஆடவும்", ",", "\n", "\n", "களிறு மேல் கொள்ளவும்", ", ", "காழகம்\nநீப்பவும்", ",", "\n", "\n", "வெள்ளி நோன் படை கட்டிலொடு கவிழவும்", ",    10", "\n", "\n", "கனவின் அரியன காணா", ", ", "நனவில்", "\n", "\n", "செருச் செய் முன்ப! நின் வரு திறன் நோக்கி", ",", "\n", "\n", "மையல் கொண்ட ஏமம் இல் இருக்கையர்", ",", "\n", "\n", "புதல்வர் பூங் கண் முத்தி", ", ", "மனையோட்கு", "\n", "\n", "எவ்வம் கரக்கும் பைதல் மாக்களொடு", "        15", "\n", "\n", "பெருங் கலக்குற்றன்றால் தானே காற்றோடு", "\n", "\n", "எரி நிகழ்ந்தன்ன செலவின்", "\n", "\n", "செரு மிகு வளவ! நின் சினைஇயோர் நாடே.", "\n", "திணை வஞ்சி", "; ", "துறை கொற்றவள்ளை.", "சோழன் குளமுற்றத்துத்\nதுஞ்சிய கிள்ளிவளவ", "னைக் ", "கோவூர் கிழார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "உற்கம் உற்க", "எதிரிகள் கனாக் காணும்படி தாக்கினான்", "\n", "\n", "\n", "\n"]},
{"link": "https://vaiyan.blogspot.com/2014/10/042.html", "title": "புறநானூறு 42 ", "content": ["\n", "சோழன் குளமுற்றத்துத் துஞ்சிய கிள்ளிவளவன்", "இடைவிடாத\nகொடையும்", ", ", "போருமாகவே\nஇருக்கும் தலைவ!", "\n", "\n", "\n", "\n", "\n", "உன்\nயானையோ மலை போல் உள்ளது", ".", "\n", "உன்\nபடையோ கடல் போல் முழங்குகிறது", ".", "\n", "உன்\nவேலோ மின்னிக்கொண்டே இருக்கிறது", ".", "\n", "இதனால் உலகின் அரசர்களெல்லாம்\nநடுங்குகின்றனர்", ".", "\n", "\n", "\n", "\n", "இது குற்றமற்ற செயல்\nஅன்று", ". ", "\n", "\n", "இது உனக்குப் புதியதும்\nஅன்று", ". ", "\n", "\n", "உன் நாட்டில் ஆற்றுநீர்\nமோதல் அன்றிப் ", "பிற மோதல் இல்லாமல் களைந்தெறிவாயாக", ".", "\n", "\n", "போர்ப் பூசல் கனவிலும்\nஇல்லாமல் ", "புலி தன் குட்டியைப் பாதுகாப்பது போல ", "நாட்டில் செங்கோலாட்சி புரிவாயாக", ".", "\n", "\n", "புன்செய் நில நாட்டின்மீது", " (", "பாண்டிய நாட்டின்மீது", ") ", "போர் தொடுக்க வேண்டாம்", ". ", "\n", "\n", "உன் நாடு வளமான\nநாடு", ". ", "\n", "இதன் மடைநீரில்\nஅரித்து நீ கொள்ளும் வாளை", ", ", "உழும்போது புரளும் ஆமை", ", ", "கரும்பில் தொடுத்திருக்கும் தேன்", ", ", "துறையில் மகளிர் பறித்த குவளை ", "ஆகியவற்றைப் புன்செய் நில மக்களுக்கு ", "விருந்தாகத்\nதருபவர்கள் உன் நாட்டு மக்கள்", ". ", "அந்த நாட்டின்மீது நீ போர் தொடுக்கிறாய்", ".", "\n", "\n", "\n", "மலையிலிருந்து நிலத்தில்\nபாயும் ஆறு போலப் ", "புலவர்கள் உன்னை எதிர்நோக்கிக் கொண்டிருக்கின்றனர்", ". ", "\n", "\n", "நீயோ கூற்றுவன்\nபோல இருபெரு வேந்தர்களின் ", "மண்ணைப் பார்த்துக்கொண்டிருக்கிறாய்", ".", "\n", "\n", "\n", "\n", "பாடல்", "\n", "\n", "\n", "\n", "ஆனா ஈகை", ", ", "அடு போர்", ", ", "அண்ணல்! நின்", "\n", "\n", "யானையும் மலையின் தோன்றும்", "; ", "பெரும! நின்", "\n", "\n", "தானையும் கடல் என முழங்கும்", "; ", "கூர் நுனை", "\n", "\n", "வேலும் மின்னின் விளங்கும்", "; ", "உலகத்து", "\n", "\n", "அரைசு தலை பனிக்கும் ஆற்றலைஆதலின்", ",      5", "\n", "\n", "புரை தீர்ந்தன்று", "; ", "அது புதுவதோ அன்றே", ";", "\n", "\n", "தண் புனல் பூசல் அல்லது", ", ", "நொந்து", ",", "\n", "\n'", "களைக", ", ", "வாழி", ", ", "வளவ!", "' ", "என்று", ", ", "நின்", "\n", "\n", "முனைதரு பூசல் கனவினும் அறியாது", ",", "\n", "\n", "புலி புறங்காக்கும் குருளை போல", ",  10", "\n", "\n", "மெலிவு இல் செங்கோல் நீ புறங்காப்ப", ",", "\n", "\n", "பெரு விறல் யாணர்த்து ஆகி", ", ", "அரிநர்", "\n", "\n", "கீழ் மடைக் கொண்ட வாளையும்", ", ", "உழவர்", "\n", "\n", "படை மிளிர்ந்திட்ட யாமையும்", ", ", "அறைநர்", "\n", "\n", "கரும்பில் கொண்ட தேனும்", ", ", "பெருந் துறை", "    15", "\n", "\n", "நீர் தரு மகளிர் குற்ற குவளையும்", ",", "\n", "\n", "வன் புலக் கேளிர்க்கு வரு விருந்து அயரும்", "\n", "\n", "மென் புல வைப்பின் நல் நாட்டுப் பொருந!", "\n", "\n", "மலையின் இழிந்து", ", ", "மாக் கடல் நோக்கி", ",", "\n", "\n", "நில வரை இழிதரும் பல் யாறு போல", ",     20", "\n", "\n", "புலவர் எல்லாம் நின் நோக்கினரே", ";", "\n", "\n", "நீயே", ", ", "மருந்து இல் கணிச்சி வருந்த\nவட்டித்துக்", "\n", "\n", "கூற்று வெகுண்டன்ன முன்பொடு", ",", "\n", "\n", "மாற்று இரு வேந்தர் மண் நோக்கினையே.", "\n", "திணை வாகை", "; ", "துறை அரசவாகை.", "சோழன் குளமுற்றத்துத்\nதுஞ்சிய கிள்ளிவளவ", "னை ", "இடைக்காடனார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "கரும்பில் கொண்ட தேன்", "\n", "\n", "\n", "\n"]},
{"link": "https://vaiyan.blogspot.com/2014/10/046.html", "title": "புறநானூறு 46 ", "content": ["\n", "\n", "\n", "\n", "சோழன் குளமுற்றத்துத் துஞ்சிய கிள்ளிவளவன் - மலையமான் மக்கள்", "நீ புறாவின் துன்பம் போக்கிய சோழன் (சிபி)\nமரபில் வந்தவன்.", "இந்தக் குழந்தைகள் நிலத்தை உழுது உண்ணும் ", "உழவர்களின் துன்பத்தைக் கண்டு அச்சம் கொண்டு ", "தன்னிடம் இருந்ததைப் பகிர்ந்து கொடுத்து\nஉண்ட மன்னனின் மக்கள்.", "உன் யானை தன்னை மிதிக்க வருவதைக் கண்டு ", "தந்தை\nஇல்லாமல் அழும் அழுகையை மறந்து நிறுத்திக் கொண்டவர்கள்.", "அத்துடன் மன்றத்தில் புதியவர்கள் இருப்பதைக்\nபார்த்து ", "மருண்டு பார்க்கும் மனநோவு உடையவர்கள்.", "நான் சொல்லியனவற்றைக் கேட்டு எண்ணிப்பார்த்த\nபின்னர் ", "நீ விரும்பியதைச் செய்க.", "\n", "\n", "இவ்வாறு புலவர் கூறியதைக் கேட்ட ", "கிள்ளிவளவன் ", "குழந்தைகளைக் கொல்வதை நிறுத்திவிட்டு ", "அவர்களைப் பாதுகாத்தான் ", "\n", "\n", "\n", "\n", "பாடல்", "\n", "\n", "\n", "\n", "நீயே", ", ", "புறவின் அல்லல் அன்றியும்", ", ", "பிறவும்", "\n", "\n", "இடுக்கண் பலவும் விடுத்தோன் மருகனை", ",", "\n", "\n", "இவரே", ", ", "புலன் உழுது உண்மார் புன்கண் அஞ்சி", ",", "\n", "\n", "தமது பகுத்து உண்ணும் தண் நிழல் வாழ்நர்", ";", "\n", "\n", "களிறு கண்டு அழூஉம் அழாஅல் மறந்த", "                 5", "\n", "\n", "புன் தலைச் சிறாஅர்", "; ", "மன்று மருண்டு நோக்கி", ",", "\n", "\n", "விருந்தின் புன்கண் நோவுடையர்", ";", "\n", "\n", "கேட்டனைஆயின்", ", ", "நீ வேட்டது செய்ம்மே!", "\n", "\n", "\n", "\n", "திணை வஞ்சி", "; ", "துறை துணைவஞ்சி.", "\n", "\n", "சோழன் குளமுற்றத்துத் துஞ்சிய கிள்ளிவளவன் ", "மலையமான் மக்களை யானைக்கு\nஇடுவுழி", ", ", "கோவூர் கிழார் பாடி", ", ", "உய்யக் கொண்டது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/10/031.html", "title": "புறநானூறு 31 ", "content": ["\n", "சோழன் நலங்கிள்ளி", "சோழன் நலங்கிள்ளியின் படை ", "வலம்வருமோ என்று எண்ணி ", "வடபுலத்து அரசர்கள் தூங்காமல்\nகிடந்தனர் ", "என்கிறார் புலவர் கோவூர் கிழார்", ".", "\n", "\n", "\n", "அறத்தைப் பின்தொடர்ந்து ", "பொருளும் இன்பமும் வருவது போல", ", ", "உன் குடையைப் பின்தொடர்ந்து ", "சேரர்", ", ", "பாண்டியர் குடைகள்\nவருகின்றன", ".", "இதனால் தமிழகமே ஒன்றுபட்டுள்ளது", ".", "நீ புகழ் வேட்டைக்குப் புறப்பட்டுவிட்டாய்", ". ", "பாசறையில் உள்ளாய்", ". ", "கூர் மழுங்கிய கொம்புகளுடன் ", "போருக்குத் துடிக்கும் உன் களிறு அடங்க மறுக்கிறது", ".", "போரை விரும்பும் உன் வீரக்கழல் மறவர் ", "தொலைதூரம் செல்ல விரும்புகின்றனர்", ".", "கீழைக்கடல் அரசனாகிய நீ ", "தென்கடல் பாண்டியனையும் ", "மேலைக்கடல் சேரனையும் ", "அழைத்துக்கொண்டு\nவலம் வருவாயோ ", "என்று வடபுலத்து அரசர்கள் ", "நெஞ்சம் நடுங்கித் தூங்காமல் கிடக்கின்றனர்", ".", "\n", "\n", "பாடல்", "\n", "\n", "\n", "\n", "சிறப்புடை மரபின் பொருளும் இன்பமும்", "\n", "\n", "அறத்து வழிப்படூஉம் தோற்றம் போல", ",", "\n", "\n", "இரு குடை பின்பட ஓங்கிய ஒரு குடை", ",", "\n", "\n", "உரு கெழு மதியின்", ", ", "நிவந்து", ", ", "சேண் விளங்க", ",", "\n", "\n", "நல் இசை வேட்டம் வேண்டி", ", ", "வெல் போர்ப்", "           5", "\n", "\n", "பாசறை அல்லது நீ ஒல்லாயே", ";", "\n", "\n", "நுதிமுகம் மழுங்க மண்டி", ", ", "ஒன்னார்", "\n", "\n", "கடி மதில் பாயும் நின் களிறு அடங்கலவே", ";", "\n", "\n'", "போர்", "' ", "எனின்", ", ", "புகலும் புனை கழல் மறவர்", ",", "\n", "\n'", "காடு இடைக் கிடந்த நாடு நனி சேஎய", ";     10", "\n", "\n", "செல்வேம் அல்லேம்", "' ", "என்னார்", "; '", "கல்லென்", "\n", "\n", "விழவுடை ஆங்கண் வேற்றுப் புலத்து இறுத்து", ",", "\n", "\n", "குண கடல் பின்னது ஆக", ", ", "குட கடல்", "\n", "\n", "வெண் தலைப் புணரி நின் மான் குளம்பு அலைப்ப", ",", "\n", "\n", "வல முறை வருதலும் உண்டு", "' ", "என்று அலமந்து", ",    15", "\n", "\n", "நெஞ்சு நடுங்கு அவலம் பாய", ",", "\n", "\n", "துஞ்சாக் கண்ண", ", ", "வட புலத்து அரசே.", "\n", "திணை வாகை", "; ", "துறை அரச வாகை", "; ", "மழபுலவஞ்சியும் ஆம்.", "சோழன் நலங்கிள்ளியை", "க்\n", " ", "கோவூர்\nகிழார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "நலங்கிள்ளி", "போர்த்திட்டம்", "\n", "\n", "\n", "\n"]},
{"link": "https://vaiyan.blogspot.com/2014/10/047.html", "title": "புறநானூறு 47 ", "content": ["\n", "சோழன் நளங்கிள்ளி - புலவர் இளந்தத்தன் - ", "காரியாற்றுத் துஞ்சிய நெடுங்கிள்ளி", "புலவரின் பரிசில் வாழ்க்கை இப்படிப்பட்டது ", "என விளக்கும் இந்தப் பாடல் ", "புலவர் இளந்தத்தன் ஒற்றன் அல்லன் என்பதை விளக்குகிறது", ".", "\n", "\n", "புலவர்கள் வள்ளல்களை நாடிச் செல்வர்", ".", "\n", "\n", "பழுத்திருக்கும் மரத்தை நாடிச் செல்லும்\nபறவைகள் போலச் செல்வர்", ". ", "\n", "\n", "நெடுந்தொலைவு என்று எண்ணாமல் ", "வறண்ட\nவெளிகளையும் கடந்து செல்வர்", ".", "\n", "\n", "பொய் சொல்லும் கூர்மை இல்லாத நாக்கினால்\nபல்லாண்டு பாடுவர்", ".", "\n", "\n", "கொடுப்பது சிறிதாயினும் மகிழ்ச்சி\nஅடைவர்", ".", "\n", "\n", "அதனைத் தன் சுற்றத்தார் நுகரச் செய்வர்", ".", "\n", "\n", "தனக்கெனச் சேமித்து வைத்துக்கொள்ள\nமாட்டார்கள்", ".", "\n", "\n", "மனம்கோணாமல் எல்லாருக்கும் வீசி\nஎறிவர்", ".", "\n", "\n", "யாராவது கொடுக்கமாட்டார்களா என்று\nவருந்தி ஏங்குவர்", ". ", "\n", "\n", "பிறர்க்குத் தீமை செய்யத் தெரியாதவர்கள்", ".", "\n", "\n", "பகைவர் நாணும்படி ", "தலை நிமிர்ந்து ", "மண் ஆளும் செல்வம் கொண்ட உன்னைப் போன்ற ", "செம்மாப்பு இவர்களுக்கும் உண்டு", ".", "இவ்வாறு பழகிய புலவர் சொல்லக் கேட்டு ", "புதிய புலவன் இளந்தத்தனை நெடுங்கிள்ளி விடுவித்தான்", "\n", "\n", "\n", "\n", "பாடல்", "\n", "\n", "\n", "வள்ளியோர்ப் படர்ந்து", ", ", "புள்ளின் போகி", ",", "\n", "\n'", "நெடிய", "' ", "என்னாது சுரம் பல கடந்து", "\n", "\n", "வடியா நாவின் வல்லாங்குப் பாடி", ",", "\n", "\n", "பெற்றது மகிழ்ந்து", ", ", "சுற்றம் அருத்தி", ",", "\n", "\n", "ஓம்பாது உண்டு", ", ", "கூம்பாது வீசி", ",           5", "\n", "\n", "வரிசைக்கு வருந்தும் இப் பரிசில் வாழ்க்கை", "\n", "\n", "பிறர்க்குத் தீது அறிந்தன்றோ", "? ", "இன்றே", "; ", "திறப்பட", "\n", "\n", "நண்ணார் நாண", ", ", "அண்ணாந்து ஏகி", ",", "\n", "\n", "ஆங்கு இனிது ஒழுகின் அல்லது", ", ", "ஓங்கு புகழ்", "\n", "\n", "மண் ஆள் செல்வம் எய்திய", "   10", "\n", "\n", "நும் ஓரன்ன செம்மலும் உடைத்தே.", "\n", "\n", "\n", "\n", "திணை வஞ்சி", "; ", "துறை துணைவஞ்சி.", "\n", "\n", "சோழன் நளங்கிள்ளியுழைநின்று ", "உறையூர் புகுந்த இளந்தத்தன் என்னும்\nபுலவனை", ", ", "காரியாற்றுத் துஞ்சிய நெடுங்கிள்ளி", ", ", "'", "ஒற்று வந்தான்", "' ", "என்று கொல்லப் புக்குழி", ", ", "கோவூர் கிழார்\nபாடி", ", ", "உய்யக்கொண்டது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "வள்ளல்கள் பழுத்த மரம் போன்றவர்கள்", "*", "பயன்மரம் உள்ளூர்ப் பழுத்தற்றால் செல்வம்", "நயனுடையான்-கண் படின் - - - திருக்குறள்", "பறவை போல்", "புலவர்", "பழுமர", "வள்ளல்களை", "நாடிச் செல்வர்", "\n", "\n", "\n", "\n"]},
{"link": "https://vaiyan.blogspot.com/2014/10/048.html", "title": "புறநானூறு 48 ", "content": ["\n", "சேரமான் கோக்கோதை மார்பன்", "கடற்கானலில் உள்ள தொண்டி நகரம் மணம் கமழும்\nநல்லூர். ", "அரசன் தோதையின் மார்பில் இருக்கும் ", "கோதைமாலையின் மணம், ", "அவனைத் தழுவுவோர் அணிந்துள்ள\nமலர்மாலையின் மணம், ", "கழியில் பூத்திருக்கும் நெய்தல் பூவின் மணம் ", "ஆகியவற்றால் தொண்டி\nதேன்-மணம் கமழும் ஊர்.", "\n", "\n", "அது என் ஊர்.", "\n", "\n", "அதனை ஆளும் கோதை என் அரசன்.", "\n", "\n", "முதுவாய் இரவல (புலவனே)!", "\n", "\n", "அவனிடம் நீ சென்று அவனைக் கண்டு மீண்டால் ", "என்னையே நீ நினைக்கமாட்டாய்.", "\n", "\n", "போரில் அவன் மேம்படும்போதெல்லாம் ", "உன் மேம்பாட்டையே\nஅவன் கருதுவான்.", "\n", "\n", "\n", "\n", "பாடல்", "\n", "\n", "\n", "\n", "கோதை மார்பின் கோதையானும்", ",", "\n", "\n", "கோதையைப் புணர்ந்தோர் கோதையானும்", ",", "\n", "\n", "மாக் கழி மலர்ந்த நெய்தலானும்", ",", "\n", "\n", "கள் நாறும்மே", ", ", "கானலம் தொண்டி", ";", "\n", "\n", "அஃது எம் ஊரே", "; ", "அவன் எம் இறைவன்", ";     5", "\n", "\n", "அன்னோற் படர்தியாயின்", ", ", "நீயும்", "\n", "\n", "எம்மும் உள்ளுமோ முது வாய் இரவல!", "\n", "\n'", "அமர் மேம்படூஉம் காலை", ", ", "நின்", "\n", "\n", "புகழ் மேம்படுநனைக் கண்டனம்", "' ", "எனவே.", "\n", "\n", "\n", "\n", "திணை பாடாண் திணை", "; ", "துறை புலவராற்றுப் படை.", "\n", "\n", "சேரமான் கோக்கோதை மார்பனைப் ", "பொய்கையார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "பண்டைய தொண்டி (Tyndis) நகரம்", "\n", "\n", "\n", "\n"]},
{"link": "https://vaiyan.blogspot.com/2014/10/049.html", "title": "புறநானூறு 49 ", "content": ["\n", "சேரமான் கோக்கோதை மார்பன்", "அவனை நாடன் என்று சொல்வேனா.", "ஊரன் என்று சொல்வேனா", "பனிக்கடல் ஒலித்துக்கொண்டே இருக்கும் சேர்ப்பன்\nஎன்று சொல்வேனா", "வாளேந்திய நிலையிலேயே தோற்றம் தரும் ", "கோதையை\nஎப்படிச் சொல்வேன்?", "தினைப்புனம் காப்பவர் தட்டையைப் புடைக்கும்போது ", "பறவைகள் எழுந்து பறப்பது போல ", "அவன் செல்லும் வயல்-பகுதியிலும், ", "கடல்நிலப்-பகுதியிலும்\nபறவைகள் எழுந்து பறக்கின்றனவே. ", "\n", "\n", "\n", "அவன் செல்லுமிடங்களில் பறப்பவை ", "போர்க்களத்தில் புலால்\nஉண்ணும் பறவைகள்", "\n", "\n", "\n", "\n", "பாடல்", "\n", "\n", "\n", "\n", "நாடன் என்கோ", "? ", "ஊரன் என்கோ", "?", "\n", "\n", "பாடு இமிழ் பனிக் கடல் சேர்ப்பன் என்கோ", "?", "\n", "\n", "யாங்கனம் மொழிகோ", ", ", "ஓங்கு வாள் கோதையை", "?", "\n", "\n", "புனவர் தட்டை புடைப்பின்", ", ", "அயலது", "\n", "\n", "இறங்கு கதிர் அலமரு கழனியும்", ",    5", "\n", "\n", "பிறங்கு நீர்ச் சேர்ப்பினும்", ", ", "புள் ஒருங்கு எழுமே!", "\n", "\n", "\n", "\n", "திணை பாடாண் திணை", "; ", "துறை புலவராற்றுப் படை.", "; ", "துறை இயன்மொழியும் ஆம்.", "\n", "\n", "சேரமான் கோக்கோதை மார்பனைப் ", "பொய்கையார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "தட்டை", "\n", "\n", "\n", "\n"]},
{"link": "https://vaiyan.blogspot.com/2014/10/052.html", "title": "புறநானூறு 52 ", "content": ["\n", "பாண்டியன் கூடகாரத்துத் துஞ்சிய மாறன் வழுதி", "வழுதி! நீ தேரில் வருகிறாய். ", "\n", "\n", "சிங்கம் வருத்தும் தன் மலைக்குகையில் இருத்தலை\nவெறுத்து ", "தசை இரை பெறும் ஊக்கத்தால் ", "தான் விரும்பும் திசையில் செல்வது போல ", "வடநாட்டு\nமன்னர் வாட ", "அழிக்கக் கருதி ", "போரிட நீ புறப்படக் கருதினால் ", "எதிர் நின்று வருந்தப்போகும்\nமன்னர் யாரோ தெரியவில்லையே!", "\n", "\n", "வயலின் ஓரமாக மருதமரத்தில் ஏறியுள்ள கொடி ", "உண்போர் வயலில் மேயும் மீனைச் சுடுவதால் ", "வாடும் நிலை போய் ", "நீ சுடுவதால் வாடும் நிலையினைப்\nபெறும்.", "\n", "\n", "ஊர் மன்றத்தில் உள்ள கடவுள் சிலை ", "ஊரைப் பாதுகாப்பதை\nவிட்டுவிட்டுப் போய், ", "அந்த இடம் நரைத்தலை முதியவர் வல்லு விளையாடும் குழியில் ", "காட்டுக்கோழி\nமுட்டையிடும் காடாக மாறிவிடும். ", "\n", "\n", "\n", "\n", "பாடல்", "\n", "\n", "அணங்குடை நெடுங் கோட்டு அளையகம் முனைஇ", ",", "\n", "\n", "முணங்கு நிமிர் வயமான் முழு வலி ஒருத்தல்", ",", "\n", "\n", "ஊன் நசை உள்ளம் துரப்ப", ", ", "இரை குறித்து", ",", "\n", "\n", "தான் வேண்டு மருங்கின் வேட்டு எழுந்தாங்கு", ",", "\n", "\n", "வட புல மன்னர் வாட", ", ", "அடல் குறித்து", ",       5", "\n", "\n", "இன்னா வெம் போர் இயல் தேர் வழுதி!", "\n", "\n", "இது நீ கண்ணியது ஆயின்", ", ", "இரு நிலத்து", "\n", "\n", "யார்கொல் அளியர்தாமே", "? ", "ஊர்தொறும்", "\n", "\n", "மீன் சுடு புகையின் புலவு நாறு நெடுங் கொடி", "\n", "\n", "வயலுழை மருதின் வாங்குசினை வலக்கும்", "       10", "\n", "\n", "பெரு நல் யாணரின் ஒரீஇ", ", ", "இனியே", "\n", "\n", "கலி கெழு கடவுள் கந்தம் கைவிடப்", "\n", "\n", "பலி கண் மாறிய பாழ்படு பொதியில்", ",", "\n", "\n", "நரை மூதாளர் நாய் இடக் குழிந்த", "\n", "\n", "வல்லின் நல் அகம் நிறைய", ", ", "பல் பொறிக்", "                15", "\n", "\n", "கான வாரணம் ஈனும்", "\n", "\n", "காடு ஆகி விளியும் நாடு உடையோரே!", "\n", "\n", "\n", "\n", "திணை வாகை", "; ", "துறை அரச வாகை.", "\n", "\n", "பாண்டியன் கூடகாரத்துத் துஞ்சிய மாறன் வழுதியை ", "மருதன் இளநாகனார்\nபாடியது.", "\n", "\n                ", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "கான வாரணம்", "\n", "\n", "\n", "\n"]},
{"link": "https://vaiyan.blogspot.com/2014/10/053.html", "title": "புறநானூறு 53 ", "content": ["\n", "சேரன் மாந்தரஞ் சேரல் இரும்பொறை", "மகளிர் தெற்றி விளையாடும் ", "மணிமாடங்களைக்\nகொண்ட ஊர் விளங்கில். ", "அதன் சிறப்பினை ", "சேர அரசன் மாந்தரஞ்சேரல் இரும்பொறை ", "தன் யானைப்\nபடையுடன் சென்று போரிட்டு அழித்தான். ", "இதனைப் பாடுவதற்குக் கபிலர் இல்லையே என்று கவலைப்பட்டான். ", "புலவர் பொருந்தில் இளங்கீரனார் இதோ நான் இருக்கிறேன். ", "உன் சிறப்புக்கு ஏற்ப நான் பாடுவேன். ", "ஆனால் ஒன்று. ", "உன் புகழை விரிவாக்க விரும்பினால் ", "அது விரிந்துகொண்டே செல்கிறது. ", "சுருக்கத்\nதொடங்கினால் மீதம் பட்டு நின்றுவிடுகிறது. ", "எம் போன்ற அறியாமை மிக்க புலவர்களின் ", "கைவரிசைக்கு\nஅடங்கவில்லை. ", "அதற்காகப் புகழ் மிக்கவர் பிறந்த உலகத்தில் ", "நான் பாடாமல் வாழவும் முடியாது. ", "எனவே பாடுகிறேன் என்கிறார் புலவர்.", "\n", "\n", "புலவர் கபிலரை இந்தப் புலவர் இவ்வாறு பாராட்டுகிறார். ", "கபிலன் செய்யுளைச் செறிவாகப் பாட வல்ல ", "செம்மையான நாக்கை உடையவன். ", "வெறுக்கும்படி பிறர்\nபாடும் பாடல்களையும் ", "கேட்டு அவற்றில் பயன் காணும் பண்பு மிக்கவன். ", "அதனால் புகழ் மிக்கவன்.\n", "\n", "\n", "\n", "\n", "பாடல்", "\n", "\n", "\n", "\n", "முதிர் வார் இப்பி முத்த வார் மணல்", ",", "\n", "\n", "கதிர் விடு மணியின் கண் பொரு மாடத்து", ",", "\n", "\n", "\n", "\n", "இலங்கு வளை மகளிர் தெற்றி ஆடும்", "\n", "\n", "விளங்கு சீர் விளங்கில் விழுமம் கொன்ற", "\n", "\n", "களம் கொள் யானை", ", ", "கடு மான்", ", ", "பொறைய!", "             5", "\n", "\n", "விரிப்பின் அகலும்", "; ", "தொகுப்பின் எஞ்சும்", ";", "\n", "\n", "மம்மர் நெஞ்சத்து எம்மனோர்க்கு ஒருதலை", "\n", "\n", "கைம்முற்றல", ", ", "நின் புகழே", ", ", "என்றும்", ";", "\n", "\n", "ஒளியோர் பிறந்த இம் மலர் தலை உலகத்து", "\n", "\n", "வாழேம் என்றலும் அரிதே ", "'", "தாழாது", "                    10", "\n", "\n", "செறுத்த செய்யுள் செய் செந் நாவின்", ",", "\n", "\n", "வெறுத்த கேள்வி", ", ", "விளங்கு புகழ்க் கபிலன்", "\n", "\n", "இன்று உளன் ஆயின்", ", ", "நன்றுமன்", "' ", "என்ற நின்", "\n", "\n", "ஆடு கொள் வரிசைக்கு ஒப்ப", ",", "\n", "\n", "பாடுவல் மன்னால்", ", ", "பகைவரைக் கடப்பே.", " 15", "\n", "\n                ", "\n", "\n", "திணை வாகை", "; ", "துறை அரச வாகை.", "\n", "\n", "சேரன் மாந்தரஞ் சேரல் இரும்பொறையைப் ", "பொருந்தில் இளங்கீரனார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "மகளிர் தெற்றி விளையாடல்", "\n", "\n", "\n", "\n"]},
{"link": "https://vaiyan.blogspot.com/2014/10/055.html", "title": "புறநானூறு 55 ", "content": ["\n", "பாண்டியன் இலவந்திகைப் பள்ளித் துஞ்சிய நன்மாறன்", "சிவபொருமானின் முக்கண்ணில் ", "நெற்றிக்கண் போல ", "ஏனைய இருபெரு வேந்தரின் மேம்பட்டு விளங்கும் மாறனே!", "\n", "\n", "யானை, குதிரை, தேர், மறவர் என ", "நாற்படையுடன்\nசிறந்து விளங்கினாலும் ", "அரசின் வெற்றி அறநெறியில் உள்ளது. ", "எனவே ", "நம்முடையவர் என்று அவரது\nகுணத்தை ஏற்றுக்கொள்ளாமலும், ", "பிறர் என்று அவரது குணத்தைக் கொன்று போடாமலும் ", "ஞாயிறு\nபோல் ஆண்மைத்திறமும், ", "திங்கள் போல் குளுமைப் பண்பும், ", "மழை போல் கொடைத்திறமும் ", "கொண்டு\nஇல்லோர் வறுமையைப் போக்கி நீடு வாழ்க. ", "முருகன் குடிகொண்டுள்ள செந்தில் கடலோர ", "மணலின்\nஎண்ணிக்கையைக் காட்டிலும் ", "பல்லாண்டுக்காலம் வாழ்க. ", "\n", "\n", "\n", "\n", "பாடல்", "\n", "\n", "\n", "\n", "ஓங்கு மலைப் பெரு வில் பாம்பு ஞாண் கொளீஇ", ",", "\n", "\n", "ஒரு கணை கொண்டு மூஎயில் உடற்றி", ",", "\n", "\n", "பெரு விறல் அமரர்க்கு வென்றி தந்த", "\n", "\n", "கறை மிடற்று அண்ணல் காமர் சென்னிப்", "\n", "\n", "பிறை நுதல் விளங்கும் ஒரு கண் போல", ",                              5", "\n", "\n", "வேந்து மேம்பட்ட பூந் தார் மாற!", "\n", "\n", "கடுஞ் சினத்த கொல் களிறும்", "; ", "கதழ் பரிய கலி மாவும்", ",", "\n", "\n", "நெடுங் கொடிய நிமிர் தேரும்", ", ", "நெஞ்சு உடைய\nபுகல் மறவரும்", ", ", "என", "\n", "\n", "நான்குடன் மாண்டதுஆயினும்", ", ", "மாண்ட", "\n", "\n", "அற நெறி முதற்றே", ", ", "அரசின் கொற்றம்", ";      10", "\n", "\n", "அதனால்", ", '", "நமர்", "' ", "எனக் கோல் கோடாது", ",", "\n", "\n'", "பிறர்", "' ", "எனக் குணம் கொல்லாது", ",", "\n", "\n", "ஞாயிற்று அன்ன வெந் திறல் ஆண்மையும்", ",", "\n", "\n", "திங்கள் அன்ன தண் பெருஞ் சாயலும்", ",", "\n", "\n", "வானத்து அன்ன வண்மையும்", ", ", "மூன்றும்", ", 15", "\n", "\n", "உடையை ஆகி", ", ", "இல்லோர் கையற", ",", "\n", "\n", "நீ நீடு வாழிய நெடுந்தகை! தாழ் நீர்", "\n", "\n", "வெண் தலைப் புணரி அலைக்கும் செந்தில்", "\n", "\n", "நெடு வேள் நிலைஇய காமர் வியன் துறை", ",", "\n", "\n", "கடு வளி தொகுப்ப ஈண்டிய", "    20", "\n", "\n", "வடு ஆழ் எக்கர் மணலினும் பலவே!", "\n", "\n", "\n", "\n", "திணை பாடாண் திணை", "; ", "துறை செவியறிவுறூஉ.", "\n", "\n", "பாண்டியன் இலவந்திகைப் பள்ளித் துஞ்சிய நன்மாறனை ", "மதுரை மருதன்\nஇளநாகனார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "வெண் தலைப் புணரி அலைக்கும் செந்தில்", "நெடு வேள் நிலைஇய காமர் வியன் துறை", ",", "மணல்", "\n", "\n", "\n", "\n"]},
{"link": "https://vaiyan.blogspot.com/2014/10/056.html", "title": "புறநானூறு 56 ", "content": ["\n", "\n", "\n", "\n", "பாண்டியன் இலவந்திகைப் பள்ளித் துஞ்சிய நன்மாறன்", "உலகைக் காக்கும் நால்வர் போன்றவன்\nஇந்த நன்மாறன்", ".", "\n", "காளைமாட்டு ", "ஊர்தி", ", ", "தீ போன்று விரிந்த செஞ்சடை", ", ", "கையில் கணிச்சி ஆயுதப் படை", ", ", "கழுத்தில் நீலநிற நஞ்சுமணி ", "ஆகியவற்றை உடைய சிவபெருமான் ", "(1) ", "இவன் கூற்றுவன் போல் சினம்\nகொண்டவன்", ".", "கடலில் வளரும் சுழல்சங்கு போன்ற\nவெண்ணிற மேனி", ", ", "கலப்பை ஆயுதப் படை", ", ", "பனைமரக் கொடி ", "ஆகியவற்றை உடைய பலராமன்\n", "(2) ", "இந்தப் பலராமன் ", "போல் வலிமை கொண்டவன்", "கழுவிய மணிக்கல் போன்ற நீலநிற மேனி", ", ", "கருடப்பறவைக் கொடி ", "ஆகியவற்றை\nஉடைய திருமால் ", "(3) ", "திருமால் போல் இகழ்வாரை அழிக்கும் புகழ் கொண்டவன்", "\n", "\n", "\n", "மயில் கொடி", ", ", "மயில் ஊர்தி ", "ஆகியவற்றுடன்\nவெற்றியாளனாக விளங்கும் முருகன் ", "(4) ", "முருகன் போல் எண்ணியதை முடிக்கும்\nதிறனாளன்", ".", "\n", "\n", "\n", "\n", "இப்படி நான்கு பெருந் தெய்வம் போல் ", "ஆற்றல் மிக்க உனக்கு செய்யமுடியாதது என்று ஒன்று உண்டா", "? ", "இல்லை", ". ", "\n", "\n", "\n", "எனவே ", "இரப்போருக்கு வேண்டிய பொருள்களைக்\nகுறைவின்றி வழங்குவாயாக", ".", "யவனர் தந்த பொன்", "-", "கிண்ணத்தில் ", "மகளிர் நாள்தோறும்\nஊட்டும் தேறலை உண்டு ", "மகிழ்ந்து இனிதாக வாழ்வாயாக", ".", "\n", "\n", "\n", "\n", "வாளோக்கிய மாறனே", "!", "\n", "\n", "\n", "இருளகற்றும் சூரியன் போலவும்", ", ", "மேற்குத் திசையில் காணப்படும்\nவளர்பிறை நிலாப் போலவும் ", "நிலைபேற்றுடன் உலகில் வாழ்வாயாக", ".", "\n", "\n", "\n", "\n", "\n", "\n", "பாடல்", "\n", "\n", "\n", "\n", "ஏற்று வலன் உயரிய எரி மருள் அவிர் சடை", ",", "\n", "\n", "மாற்று அருங் கணிச்சி", ", ", "மணி மிடற்றோனும்", ";", "\n", "\n", "கடல் வளர் புரி வளை புரையும் மேனி", ",", "\n", "\n", "அடல் வெந் நாஞ்சில்", ", ", "பனைக் கொடியோனும்", ";", "\n", "\n", "மண்ணுறு திரு மணி புரையும் மேனி", ",       5", "\n", "\n", "விண் உயர் புள் கொடி", ", ", "விறல் வெய்யோனும்", ",", "\n", "\n", "மணி மயில் உயரிய மாறா வென்றி", ",", "\n", "\n", "பிணிமுக ஊர்தி", ", ", "ஒண் செய்யோனும் என", "\n", "\n", "ஞாலம் காக்கும் கால முன்பின்", ",", "\n", "\n", "தோலா நல் இசை", ", ", "நால்வருள்ளும்", ",                 10", "\n", "\n", "கூற்று ஒத்தீயே", ", ", "மாற்று அருஞ் சீற்றம்", ";", "\n", "\n", "வலி ஒத்தீயே", ", ", "வாலியோனை", ";", "\n", "\n", "புகழ் ஒத்தீயே", ", ", "இகழுநர் அடுநனை", ";", "\n", "\n", "முருகு ஒத்தீயே", ", ", "முன்னியது முடித்தலின்", ";", "\n", "\n", "ஆங்கு ஆங்கு அவர் அவர் ஒத்தலின்", ", ", "யாங்கும்", "   15", "\n", "\n", "அரியவும் உளவோ", ", ", "நினக்கே", "? ", "அதனால்", ",", "\n", "\n", "இரவலர்க்கு அருங் கலம் அருகாது ஈயா", ",", "\n", "\n", "யவனர் நன் கலம் தந்த தண் கமழ் தேறல்", "\n", "\n", "பொன் செய் புனை கலத்து ஏந்தி", ", ", "நாளும்", "\n", "\n", "ஒண் தொடி மகளிர் மடுப்ப", ", ", "மகிழ் சிறந்து", ",          20", "\n", "\n", "ஆங்கு இனிது ஒழுகுமதி! ஓங்கு வாள் மாற!", "\n", "\n", "அம் கண் விசும்பின் ஆர் இருள் அகற்றும்", "\n", "\n", "வெங் கதிர்ச் செல்வன் போலவும்", ", ", "குட திசைத்", "\n", "\n", "தண் கதிர் மதியம் போலவும்", ",", "\n", "\n", "நின்று நிலைஇயர்", ", ", "உலகமோடு உடனே!", "    25", "\n", "\n", "\n", "\n", "திணை பாடாண் திணை", "; ", "துறை பூவை நிலை.", "\n", "\n", "பாண்டியன் இலவந்திகைப் பள்ளித் துஞ்சிய நன்மாறனை ", "மதுரைக் கணக்காயனார்\nமகனார் நக்கீரனார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "\n", "\n", "சிவன்", "முருகு", "\n"]},
{"link": "https://vaiyan.blogspot.com/2014/10/057.html", "title": "புறநானூறு 57 ", "content": ["\n", "பாண்டியன் இலவந்திகைப் பள்ளித் துஞ்சிய நன்மாறன்", "வல்லவரோ, அல்லாதவரோ யாராய் இருந்தாலும் ", "புகழ்ந்தவருக்கெல்லாம் ", "மாயவன் வேண்டியனவற்றையெல்லாம் வழங்குவான். ", "அவனைப் போல வழங்கும் மாறனே!", "\n", "\n", "\n", "\n", "உனக்கு ஒன்று கூறுவேன், ", "\n", "\n", "\n", "நீ பிறரது நாட்டைக் கைப்பற்றும் காலத்தில் ", "அந்நாட்டு விளைச்சல் நிலங்களை ", "உன் போர்மறவர்கள் கைப்பற்றினாலும் கைப்பற்றட்டும். ", "ஊரைத்\nதீயிட்டுக் கொளுத்தினாலும் கொளுத்தட்டும். ", "வேல்மறவர்களைக் குத்திக் கொன்றாலும் கொல்லட்டும். ", "எது செய்தாலும் ", "பகைவர் நாட்டுக் காவல் மரங்களை வெட்டுதலை மட்டும் ", "கைவிட்டுவிடுக. ", "அவை\nஉன் யானைகளைக் கட்டிவைப்பதற்கு உதவும்.", "\n", "\n", "\n", "எல்லாவற்றையும் கைவிடுக என்பது ", "குறிப்பால்\nஉணர்த்தப்படுகிறது ", "\n", "\n", "\n", "\n", "பாடல்", "\n", "\n", "\n", "\n", "வல்லார் ஆயினும்", ", ", "வல்லுநர் ஆயினும்", ",", "\n", "\n", "புகழ்தல் உற்றோர்க்கு மாயோன் அன்ன", ",", "\n", "\n", "உரைசால் சிறப்பின் புகழ்சால் மாற!", "\n", "\n", "நின் ஒன்று கூறுவது உடையேன்: என் எனின்", ",", "\n", "\n", "நீயே", ", ", "பிறர் நாடு கொள்ளும்காலை", ", ", "அவர் நாட்டு", "       5", "\n", "\n", "இறங்கு கதிர்க் கழனி நின் இளையரும் கவர்க", ";", "\n", "\n", "நனந் தலைப் பேர் ஊர் எரியும் நைக்க", ";", "\n", "\n", "மின்னு நிமிர்ந்தன்ன நின் ஒளிறு இலங்கு நெடு வேல்", "\n", "\n", "ஒன்னார்ச் செகுப்பினும் செகுக்க", "; ", "என்னதூஉம்", "\n", "\n", "கடிமரம் தடிதல் ஓம்பு நின்", "     10", "\n", "\n", "நெடு நல் யானைக்குக் கந்து ஆற்றாவே.", "\n", "\n", "\n", "\n", "திணை வஞ்சி", "; ", "துறை துணை வஞ்சி.", "\n", "\n", "பாண்டியன் இலவந்திகைப் பள்ளித் துஞ்சிய நன்மாறனைக் ", "காவிரிப்பூம்\nபட்டினத்துக் காரிக்கண்ணனார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "மாயோன்", "\n", "\n", "\n", "\n"]},
{"link": "https://vaiyan.blogspot.com/2014/10/058.html", "title": "புறநானூறு 58 ", "content": ["\n", "சோழன் குராப்பள்ளித் துஞ்சிய பெருந் திருமாவளவன் + ", "பாண்டியன் வெள்ளியம்பலத்துத் துஞ்சிய பெருவழுதி", "நீ, காவிரி நாட்டு அரசன்.", "\n", "\n", "இவன், பஞ்சவர் எனப்படும் பாண்டிய அரசர்களில்\nஏறு போன்றவன். ", "\n", "\n", "அடி இற்றுப்போன ஆலமரத்தை ", "அதன் விழுதுகள்\nதாங்குவது போல ", "முன்னோர் மாய்ந்த பின் ", "பாண்டிய நாட்டுக் குடிமக்களின் அச்சம் போக்கி, ", "அறநெறி பிறழாமல் ஆட்சி நடத்துபவன். ", "உருவில் சிறியதாயினும் ", "நல்ல பாம்பைக் கண்டு மக்கள்\nஒதுங்குவது போலப் ", "பகைவர் ஒதுங்கும்படியும், ", "இடியைக் கேட்டு நடுங்குவது போலப் ", "பகைவர்\nநடுங்கும்படியும் நாடாள்பவன். ", "\n", "\n", "நீ, உறையூரைக் கைப்பற்றி நாடாள்பவன்.", "\n", "\n", "இவன், ", "நெல்லும் நீரும் எல்லாருக்கும் பொது\nஎன்று எண்ணிக்கொண்டு ", "பொதியமலைச் சந்தனம், ", "கடல்முத்து, ", "மும்முரசு ஆகிய ", "மூன்றையும் ", "தனதாக்கிக்கொண்டு ஆளும் கூடல் நகர ஆரசன்.", "\n", "\n", "நீங்கள் இருவரும் ", "இருபெருந் தெய்வங்களாகிய\n", "பலராமனும், திருமாலும்", " போல ", "ஒன்றிப் ", "பகைவர்கள் அஞ்சுமாறு தோன்றுகிறீர்கள்.", "\n", "\n", "இப்படியே நீங்கள் இருந்தால் ", "இதைக் காட்டிலும்\nஇனிமையான நிகழ்வு வேறு என்ன இருக்கிறது?", "\n", "\n", "இன்னும் கேளுங்கள்.", "\n", "\n", "உங்களின் புகழ் நிலைக்கட்டும்.", "\n", "\n", "ஒருவருக்கு ஒருவர் உதவி செய்துகொள்ளுங்கள். ", "இருவரும் சேர்ந்தே இருந்தால் ", "உலகமே உங்கள் கைக்குள் வரும். ", "\n", "\n", "உம் பகைவர்கள் இடையிலே புகுந்து ", "நல்ல போலவும், ", "நலம் பயப்பது போலவும், ", "முன்னோர் பின்பற்றிய நெறி போலவும் ", "ஏதாவது சொன்னால் ஏற்றுக்கொள்ளாமல் ", "இன்று போலவே என்றும் சேர்ந்தே இருங்கள். ", "\n", "\n", "உங்களுடைய நாட்டுக் குன்றுகளில் ", "புலி(கோண்மா), ", "மீன்(கெண்டை) ", "இரண்டையும் சேர்த்துப் பொறித்துக்கொள்ளுங்கள்.", "\n", "\n", "\n", "\n", "பாடல்", "\n", "\n", "\n", "\n", "நீயே", ", ", "தண் புனல் காவிரிக் கிழவனை", "; ", "இவனே", ",", "\n", "\n", "முழு முதல் தொலைந்த கோளி ஆலத்துக்", "\n", "\n", "கொழு நிழல் நெடுஞ் சினை வீழ் பொறுத்தாங்கு", ",", "\n", "\n", "தொல்லோர் மாய்ந்தெனத் துளங்கல் செல்லாது", ",", "\n", "\n", "நல் இசை முது குடி நடுக்கு அறத் தழீஇ", ",                 5", "\n", "\n", "இளையது ஆயினும் கிளை அரா எறியும்", "\n", "\n", "அருநரை உருமின்", ", ", "பொருநரைப் பொறாஅச்", "\n", "\n", "செரு மாண் பஞ்சவர் ஏறே", "; ", "நீயே", ",", "\n", "\n", "அறம் துஞ்சு உறந்தைப் பொருநனை", "; ", "இவனே", ",", "\n", "\n", "நெல்லும் நீரும் எல்லார்க்கும் எளிய என", ",                  10", "\n", "\n", "வரைய சாந்தமும்", ", ", "திரைய முத்தமும்", ",", "\n", "\n", "இமிழ் குரல் முரசம் மூன்றுடன் ஆளும்", "\n", "\n", "தமிழ் கெழு கூடல் தண் கோல் வேந்தே", ";", "\n", "\n", "பால் நிற உருவின் பனைக் கொடியோனும்", ",", "\n", "\n", "நீல் நிற உருவின் நேமியோனும்", ", ", "என்று", "                    15", "\n", "\n", "இரு பெருந் தெய்வமும் உடன் நின்றாஅங்கு", ",", "\n", "\n", "உரு கெழு தோற்றமொடு உட்குவர விளங்கி", ",", "\n", "\n", "இன்னீர் ஆகலின்", ", ", "இனியவும் உளவோ", "?", "\n", "\n", "இன்னும் கேண்மின்: நும் இசை வாழியவே", ";", "\n", "\n", "ஒருவீர் ஒருவீர்க்கு ஆற்றுதிர்", "; ", "இருவீரும்", "                 20", "\n", "\n", "உடன் நிலை திரியீர்ஆயின்", ", ", "இமிழ்திரைப்", "\n", "\n", "பௌவம் உடுத்த இப் பயம் கெழு மா நிலம்", "\n", "\n", "கையகப்படுவது பொய் ஆகாதே", ";", "\n", "\n", "அதனால்", ", ", "நல்ல போலவும்", ", ", "நயவ போலவும்", ",", "\n", "\n", "தொல்லோர் சென்ற நெறிய போலவும்", ",                     25", "\n", "\n", "காதல் நெஞ்சின் நும் இடை புகற்கு அலமரும்", "\n", "\n", "ஏதில் மாக்கள் பொதுமொழி கொள்ளாது", ",", "\n", "\n", "இன்றே போல்க", ", ", "நும் புணர்ச்சி", "; ", "வென்று வென்று", "\n", "\n", "அடு களத்து உயர்க", ", ", "நும் வேலே", "; ", "கொடுவரிக்", "\n", "\n", "கோள்மாக் குயின்ற சேண் விளங்கு தொடு பொறி", "       30", "\n", "\n", "நெடு நீர்க் கெண்டையொடு பொறித்த", "\n", "\n", "குடுமிய ஆக", ", ", "பிறர் குன்று கெழு நாடே.", "\n", "\n", "\n", "\n", "திணை பாடாண் திணை", "; ", "துறை உடனிலை.", "\n", "\n", "சோழன் குராப்பள்ளித் துஞ்சிய பெருந் திருமாவளவனும்", ", ", "பாண்டியன் வெள்ளியம்பலத்துத் துஞ்சிய பெருவழுதியும்", ", ", "ஒருங்கு இருந்தாரைக் ", "காவிரிப்பூம் பட்டினத்துக் காரிக்கண்ணனார்\nபாடியது.", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "அடிமரத்தை இழந்த ஆலமரத்தை", "அதன் கிளையிலிருந்து இறங்கிய விழுதுகள் தாங்குவது போல", "அரசன் பாண்டியன் வெள்ளியம்பலத்துத் துஞ்சிய பெருவழுதி", "தன் முன்னோருக்குப் பின் நாட்டைக் காத்தான்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/10/060.html", "title": "புறநானூறு 60 ", "content": ["\n", "சோழன் குராப்பள்ளித் துஞ்சிய பெருந் திருமாவளவன்", "\n", "\n", "\n", "செந்நிற மீன்கள் இமைக்கும் வானத்தில் தோன்றும் ", "முழுநிலாவைப் பார்த்து விறலியும் நானும் தொழுதோம். ", "ஏன் தெரியுமா? ", "எம் அரசன் வளவன்\n(பெருந்திருமாவளவன்) ", "வெண்கொற்றக் குடை போல் உள்ளதே என்பதால் தொழுதோம்.", "\n", "\n", "\n", "இரவில் கடலில் செல்லும் திமில் விளக்குகள்\nபோல் ", "வானத்தில் மீன்கள் தோன்றும்.", "புலவர் பாணர்", "அவர் மனைவி விறலி. ", "அவள் காட்டுமயில்\nபோன்றவள்.", "கடல் உப்பு ஏற்றிய வண்டியை", "ஆரைக்கால் சக்கரம் கொண்ட வண்டியை", "காட்டுமலையில்\nஇழுத்துச்செல்லும் ", "வலிமை மிக்க காளைமாடு போன்றவன் வளவன்.", "\n", "\n", "பாடல்", "\n", "\n", "\n", "\n", "முந்நீர் நாப்பண் திமில் சுடர் போல", ",", "\n", "\n", "செம்மீன் இமைக்கும் மாக விசும்பின்", "\n", "\n", "உச்சி நின்ற உவவு மதி கண்டு", ",", "\n", "\n", "கட்சி மஞ்ஞையின் சுரமுதல் சேர்ந்த", ",", "\n", "\n", "சில் வளை விறலியும்", ", ", "யானும்", ", ", "வல் விரைந்து", ",                5", "\n", "\n", "தொழுதனெம் அல்லமோ", ", ", "பலவே கானல்", "\n", "\n", "கழி உப்பு முகந்து கல் நாடு மடுக்கும்", "\n", "\n", "ஆரைச் சாகாட்டு ஆழ்ச்சி போக்கும்", "\n", "\n", "உரனுடை நோன் பகட்டு அன்ன எம் கோன்", ",", "\n", "\n", "வலன் இரங்கு முரசின் வாய் வாள் வளவன்", ",    10", "\n", "\n", "வெயில் மறைக் கொண்ட உரு கெழு சிறப்பின்", "\n", "\n", "மாலை வெண் குடை ஒக்குமால் எனவே", "?", "\n", "\n", "\n", "\n", "திணை ", "பாடாண்", "; ", "துறை குடை மங்கலம்.", "\n", "\n", "சோழன் குராப்பள்ளித் துஞ்சிய பெருந் திருமாவளவனை ", "உறையூர் மருத்துவன்\nதாமோதரனார் பாடியது.", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "பகலில் கடலில் செல்லும் திமில்", "இது இரவில் விளக்குடன் செல்லும்", "\n", "\n", "\n", "\n"]},
{"link": "https://vaiyan.blogspot.com/2014/10/059.html", "title": "புறநானூறு 59 ", "content": ["\n", "பாண்டியன்", " ", "சித்திரமாடத்துத்", " ", "துஞ்சிய", " ", "நன்மாறன்", "நன்மாறன் சித்திரமாடம் என்னுமிடத்தில் துஞ்சியவன். ", "புலவர் அவனை வாழ்த்துகிறார்.", "\n", "\n", "மார்பில் முத்தாரம் அணிந்தவன். ", "அவன் கை அவனது\nமுழந்தாள் வரை நீண்டிருக்கும். ", "தகைமைப் பண்பு மிக்கவன். ", "விருப்பத்துடன் கொடை வழங்குபவன். ", "தெளிவில்லாமல் யாராயிருந்தாலும் வழங்குபவன். ", "யாருக்கும் வழங்காமல் இருந்ததில்லை. (பொய்\nதேற்றாதவன்). ", "அவனது பகைவர்க்குச் சுட்டெரிக்கும் சினத்துடன் ", "கடலில் தோன்றும் ஞாயிறு\nபோன்றவன். ", "மற்றவர்களுக்கு குளுமையான ஒளி தரும் நிலா போன்றவன். ", "\n", "\n", "\n", "\n", "பாடல்", "\n", "\n", "\n", "\n", "ஆரம்", " ", "தாழ்ந்த", " ", "அணி", " ", "கிளர்", " ", "மார்பின்", ",", "\n", "\n", "தாள்", " ", "தோய்", " ", "தடக்", " ", "கை", ", ", "தகை", " ", "மாண்", " ", "வழுதி", "!", "\n", "\n", "வல்லை", " ", "மன்ற", ", ", "நீ", " ", "நயந்து", " ", "அளித்தல்", ";", "\n", "\n", "தேற்றாய்", ", ", "பெரும", "! ", "பொய்யே", "; ", "என்றும்", "\n", "\n", "காய்", " ", "சினம்", " ", "தவிராது", " ", "கடல்", " ", "ஊர்பு", " ", "எழுதரும்", "\n", "\n", "ஞாயிறு", " ", "அனையை", ", ", "நின்", " ", "பகைவர்க்கு", ";", "\n", "\n", "திங்கள்", " ", "அனையை", ", ", "எம்மனோர்க்கே", ".", "\n", "\n", "\n", "\n", "திணை", " பாடாண்; ", "துறை", " ", "பூவை", " ", "நிலை", ".", "\n", "\n", "பாண்டியன்", " ", "சித்திரமாடத்துத்", " ", "துஞ்சிய", " ", "நன்மாறனை", " ", "மதுரைக்", " ", "கூல", " ", "வாணிகன்", " ", "சீத்தலைச்", " ", "சாத்தனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "ஆரம்", "நன்மாறன் ", "ஆரம் தாழ்ந்த அணிகிளர் மார்பன்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/10/061.html", "title": "புறநானூறு 61 ", "content": ["\n", "சோழன்", " ", "இலவந்திகைப்", " ", "பள்ளித்", " ", "துஞ்சிய", " ", "நலங்கிள்ளி", " ", "சேட்", "சென்னி", "கொண்டையில் கூழைச் சிண்டு போட்டு ", "தழைபோடு கூடிய பூவைச் செருகியிருக்கும்\nஉழத்தியர் ", "களை பறிக்கும்போது ", "நெய்தல் பூவையும், ஆம்பல் பூவையும் களைந்து எறிவர். ", "அந்த\nவயலில் மேயும் மலங்குமீனையும் வாளைமீனையும் ", "பிடித்துத் துண்டுதுண்டுகளாக நறுக்கிச்\nசமைத்து, ", "புதுநெல் அரிசிப் பொங்கலோடு சேர்த்து உண்ட ", "வயல் தொழிலாளர்கள் ", "நெல்லுக் கட்டுகளைத்\nதூக்கிக்கொண்டு ", "தள்ளாடித் தள்ளாடி நடப்பர்.", "\n", "\n", "அவர்களின் சிறுவர்கள் அங்குள்ள வைக்கோல் போரின்மீது ஏறி, ", "தேங்காயைப்\nபறித்து உண்பர். ", "அது நாக்குக்குத் தெவிட்டிவிட்டால் ", "பனம்பழத்தைக் பறித்து உண்ண முயல்வார்கள்.\n", "\n", "\n", "வேலேந்தி தேரில் செல்லும் சென்னி அரசனே!", "\n", "\n", "இப்படிப்பட்ட வளமான நாட்டைப் போரிட்டு வென்று ", "தனதாக்கிக்கொண்டவன்\nநீ.", "\n", "\n", "உன் மார்பைத் தாக்க வருபவர் உளராயின், ", "அவர்கள் இறுதி ஆதல் உறுதி. ", "கணையமரம் போன்ற உன் தோளோடு போராடியவர் ", "வாழக் கண்டதும், ", "உன் காலடியில் கிடப்பவர்கள்\nவருந்தக் கண்டதும் இல்லை. ", "\n", "\n", "\n", "\n", "பாடல்", "\n", "\n", "\n", "\n", "கொண்டைக்", " ", "கூழைத்", " ", "தண்", " ", "தழைக்", " ", "கடைசியர்", "\n", "\n", "சிறு", " ", "மாண்", " ", "நெய்தல்", " ", "ஆம்பலொடு", " ", "கட்கும்", ",", "\n", "\n", "மலங்கு", " ", "மிளிர்", ", ", "செறுவின்", " ", "தளம்பு", " ", "தடிந்து", " ", "இட்ட", "\n", "\n", "பழன", " ", "வாளைப்", " ", "பரூஉக்", " ", "கண்", " ", "துணியல்", "\n", "\n", "புது", " ", "நெல்", " ", "வெண்", " ", "சோற்றுக்", " ", "கண்ணுறை", " ", "ஆக", ",     5", "\n", "\n", "விலாப்", " ", "புடை", " ", "மருங்கு", " ", "விசிப்ப", " ", "மாந்தி", ",", "\n", "\n", "நீடு", " ", "கதிர்க்", " ", "கழனிச்", " ", "சூடு", " ", "தடுமாறும்", "\n", "\n", "வன்", " ", "கை", " ", "வினைஞர்", " ", "புன்", " ", "தலைச்", " ", "சிறாஅர்", "\n", "\n", "தெங்கு", " ", "படு", " ", "வியன்", " ", "பழம்", " ", "முனையின்", ", ", "தந்தையர்", "\n", "\n", "குறைக்கண்", " ", "நெடும்", " ", "போர்", " ", "ஏறி", ", ", "விசைத்து", " ", "எழுந்து 10", "\n", "\n", "செழுங்", " ", "கோள்", " ", "பெண்ணைப்", " ", "பழம்", " ", "தொட", " ", "முயலும்", ",", "\n", "\n", "வைகல்", " ", "யாணர்", ", ", "நல்", " ", "நாட்டுப்", " ", "பொருநன்", ",", "\n", "\n", "எஃகு", " ", "விளங்கு", " ", "தடக்", " ", "கை", " ", "இயல்", " ", "தேர்ச்", " ", "சென்னி", ",", "\n", "\n", "சிலைத்", " ", "தார்", " ", "அகலம்", " ", "மலைக்குநர்", " ", "உளர்எனின்", ",", "\n", "\n", "தாம்", " ", "அறிகுவர்", " ", "தமக்கு", " ", "உறுதி", "; ", "யாம்", " ", "அவன்", "     ", " 15", "\n", "\n", "எழு", " ", "உறழ்", " ", "திணி", " ", "தோள்", " ", "வழு", " ", "இன்று", " ", "மலைந்தோர்", "\n", "\n", "வாழக்", " ", "கண்டன்றும்", " ", "இலமே", "; ", "தாழாது", ",", "\n", "\n", "திருந்து", " ", "அடி", " ", "பொருந்த", " ", "வல்லோர்", "\n", "\n", "வருந்தக்", " ", "காண்டல்", ", ", "அதனினும்", " ", "இலமே", "\n", "\n", "\n", "\n", "திணை", " ", "வாகை", "; ", "துறை", " ", "அரச", " ", "வாகை", ".", "\n", "\n", "சோழன்", " ", "இலவந்திகைப்", " ", "பள்ளித்", " ", "துஞ்சிய", " ", "நலங்கிள்ளி", " ", "சேட்", "சென்னியைக்", " ", "கோனாட்டு", " ", "எறிச்சிலூர்", " ", "மாடலன்", " ", "மதுரைக்", " ", "குமரனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "பனம்பழம்", "இளநீரோ, தேங்காயோ ", "தெவிட்டும்போது (முனையின்)", "பனம்பழத்தைப் பறித்து உண்ண", "உழவர் சிறுவர்கள் விரும்புவார்களாம்", "\n", "\n", "\n", "\n"]},
{"link": "https://vaiyan.blogspot.com/2014/10/062.html", "title": "புறநானூறு 62 ", "content": ["\n", "சேரமான்", " ", "குடக்கோ", " ", "நெடுஞ்சேரலாதன் -", " ", "சோழன்", " ", "வேற்", " ", "பல்", " ", "தடக்கைப்", " ", "பெருவிறற்கிள்ளி - கருவூர் அரசனுக்கும், உறையூர் அரசனுக்கும் போர் ", "போர்ப்புறம்\n(திருச்சி மாவட்டம் பெட்டவாய்த்தலை) ", "என்னுமிடத்தில் போர். ", "\n", "படைவீரர்கள்\nமாண்ட பின்னர் ", "அரசன் சோழனும் சேரனும் மோதிக்கொண்டனர். ", "இதற்கு அறப்போர் ", "என்று பெயர். ", "இந்தப் போரில்\nஇருவரும் போர்களத்திலேயே மாண்டனர். ", "\n", "\n", "இரு பெரு\nவேந்தரின் குடைகளும் முரசுகளும் ", "போர்களத்தில் சாய்ந்து கிடந்தன. ", "பேய்மகளிர் குருதியை\nவாரித் தலையில் பூசிக்கொண்டனர். ", "புண் பட்டுச் சாவோரைத் தூங்க வைப்பதற்காக ", "அனந்தல் பறை\n(சாவு மேளம்) கொட்டப்பட்டது. ", "போர் மறவர்களின் உடல்களைப் ", "பருந்துகள் தின்றுகொண்டிருந்தன.", "\n", "\n", "இறந்தவர்களின்\nமனைவிமாரும் ", "பச்சைக் கீரைகளைத் தின்றுகொண்டும், ", "பனிநீரில் குளித்துக்கொண்டும் ", "கைம்மைக்\nகோலம் கொள்ளாமல் ", "கணவருடன் சேர்ந்து மாண்டுவிட்டனர். ", "\n", "\n", "புகழ்\nபெற்றவர் அடையும் வானுலகத்துக்கு ", "நல்ல விருந்து கிடைத்தது.", "\n", "\n", "மாண்டவர்\nநாடு என்ன ஆவது?", "\n", "\n", "மாண்டவர்\nபுகழ் மலரட்டும் எனப் புலவர் வாழ்த்துகிறார்.", "\n", "\n", "\n", "\n", "பாடல்", "\n", "\n", "\n", "\n", "வரு", " ", "தார்", " ", "தாங்கி", ", ", "அமர்", " ", "மிகல்", " ", "யாவது", "?", "\n", "\n", "பொருது", " ", "ஆண்டு", " ", "ஒழிந்த", " ", "மைந்தர்", " ", "புண்", " ", "தொட்டு", ",", "\n", "\n", "குருதி", " ", "செங்", " ", "கைக்", " ", "கூந்தல்", " ", "தீட்டி", ",", "\n", "\n", "நிறம்", " ", "கிளர்", " ", "உருவின்", " ", "பேஎய்ப்", " ", "பெண்டிர்", "\n", "\n", "எடுத்து", " ", "எறி", " ", "அனந்தல்", " ", "பறைச்", " ", "சீர்", " ", "தூங்க", ",               5", "\n", "\n", "பருந்து", " ", "அருந்துற்ற", " ", "தானையொடு", ", ", "செரு", " ", "முனிந்து", ",", "\n", "\n", "அறத்தின்", " ", "மண்டிய", " ", "மறப்", " ", "போர்", " ", "வேந்தர்", "\n", "\n", "தாம்", " ", "மாய்ந்தனரே", "; ", "குடை", " ", "துளங்கினவே", ";", "\n", "\n", "உரைசால்", " ", "சிறப்பின்", " ", "முரைசு", " ", "ஒழிந்தனவே", ";", "\n", "\n", "பல்", " ", "நூறு", " ", "அடுக்கிய", " ", "வேறு", " ", "படு", " ", "பைஞ்", " ", "ஞிலம்   10", "\n", "\n", "இடம்", " ", "கெட", " ", "ஈண்டிய", " ", "வியன்", " ", "கண்", " ", "பாசறை", ",", "\n", "\n", "களம்", " ", "கொளற்கு", " ", "உரியோர்", " ", "இன்றி", ", ", "தெறுவர", ",", "\n", "\n", "உடன்", " ", "வீழ்ந்தன்றால்", ", ", "அமரே", "; ", "பெண்டிரும்", "\n", "\n", "பாசடகு", " ", "மிசையார்", ", ", "பனி", " ", "நீர்", " ", "மூழ்கார்", ",", "\n", "\n", "மார்பகம்", " ", "பொருந்தி", " ", "ஆங்கு", " ", "அமைந்தனரே", ";         15", "\n", "\n", "வாடாப்", " ", "பூவின்", ", ", "இமையா", " ", "நாட்டத்து", ",", "\n", "\n", "நாற்ற", " ", "உணவினோரும்", " ", "ஆற்ற", "\n", "\n", "அரும்", " ", "பெறல்", " ", "உலகம்", " ", "நிறைய", "\n", "\n", "விருந்து", " ", "பெற்றனரால்", "; ", "பொலிக", ", ", "நும்", " ", "புகழே", "!", "\n", "\n", "            ", "\n", "\n", "திணை", " ", "தும்பை", "; ", "துறை", " ", "தொகை", " ", "நிலை", ".", "\n", "\n", "சேரமான்", " ", "குடக்கோ", " ", "நெடுஞ்சேரலாதனும்", ", ", "சோ", "ழன்", " ", "வேற்", " ", "பல்", " ", "தடக்கைப்", " ", "பெருவிறற்கிள்ளியும்", ", ", "போர்ப்புறத்துப்", " ", "பொருது", " ", "வீழ்ந்தாரைக்", " ", "கழாத்தலையார்", " ", "பாடியது", ".", "\n", "\n", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "இது அரங்கில் நடக்கும் காட்சிப்போர்", "போர்க்களத்தில் இரண்டு அரசர்கள் ", "இதுபோல் தனித்துப் போரிட்டுக்கொண்டனர்", "இதற்கு அறத்தின் மண்டல் என்று பெயர்", "\n", "போர்களத்தில் மறவர்கள் போரிடுதல்", "\n", "\n", "\n", "\n"]},
{"link": "https://vaiyan.blogspot.com/2014/10/064.html", "title": "புறநானூறு 64 ", "content": ["\n", "பாண்டியன் பல் யாகசாலை முதுகுடுமிப் பெருவழுதி", "விறலி! ", "புல்-உணவு உண்டு வாழும் நம் வறுமையைப் போக்கிக்கொள்ள ", "அரசன் குடுமிக் கோமானைக் கண்டுவர\nநாம் செல்லலாமா?", "\n", "\n", "யாழ்,\nஆகுளி, பதலை ஆகிய இசைக் கருவிகளைச் சுருக்குப் ", "பையில் போட்டுக்கொண்டு செல்லலாமா?", "\n", "\n", "தன் யானைப்\nபடையால் பருந்துகளுக்கு விருந்தளித்துக்கொண்டு ", "அவன் போர்க்களத்தில் இருக்கும்போதும்\nசெல்லலாம்.", "\n", "\n", "\n", "\n", "பாடல்", "\n", "\n", "\n", "\n", "நல் யாழ்,\nஆகுளி, பதலையொடு சுருக்கி,", "\n", "\n", "செல்லாமோதில்\nசில் வளை விறலி!", "\n", "\n", "களிற்றுக்\nகணம் பொருத கண் அகன் பறந்தலை,", "\n", "\n", "விசும்பு\nஆடு எருவை பசுந் தடி தடுப்ப,", "\n", "\n", "பகைப்\nபுலம் மரீஇய தகைப் பெருஞ் சிறப்பின்   5", "\n", "\n", "குடுமிக்\nகோமாற் கண்டு,", "\n", "\n", "நெடு\nநீர்ப் புற்கை நீத்தனம் வரற்கே?", "\n", "\n", "\n", "\n", "திணை\nபாடாண் திணை; ", "துறை விறலியாற்றுப்படை.", "\n", "\n", "பாண்டியன் ", "பல் யாகசாலை ", "முதுகுடுமிப் பெருவழுதியை ", "நெடும்பல்லியத்தனார் பாடியது.", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "விறலி ஒப்பனையுடன் ", "இக்காலத்தில் ஆடுவோர்", "\n", "\n", "\n", "\n"]},
{"link": "https://vaiyan.blogspot.com/2014/10/065.html", "title": "புறநானூறு 65 ", "content": ["\n", "சேரமான் பெருஞ்சேரலாதன் - சோழன் கரிகாற் பெருவளத்தான் - போர்", "எங்கும்\nதுயரம். எதிலும் துயரம்.", "\n", "\n", "முழவு\nமுழங்க மறந்தது.", "\n", "\n", "யாழ்\nபண் மறந்தது.", "\n", "\n", "சமைக்கும்\nஉண்கலம் நெய் மறந்து கவிழ்ந்து கிடந்தது.", "\n", "\n", "சுற்றத்தார்\nவண்டு மொய்க்கும் தேறல் உண்பதை மறந்தனர்.", "\n", "\n", "உழவர்\nபாட மறந்தனர்.", "\n", "\n", "ஊர்த்\nதெரு விழாக்கொண்டாட்டம் மறந்தது.", "\n", "\n", "நிறைமதி\nநாளில் ஒரு சுடர் (ஞாயிறு) மறைய ", "ஒரு சுடர் (திங்கள்) தோன்றுவது போல, ", "சேரன், சோழன் ஆகிய\nஇருவரில் ஒருவன் வெளிப்பட ", "மற்றொருவன் மறைந்தான். ", "தன்னை ஒத்த அரசன் (கரிகாலன்) ", "தன் வலிமையால்\nதாக்கிய வேல் ", "தன் முதுகிலும் காயப்படுத்தியதை எண்ணி ", "நாணம் கொண்ட அரசன் (பெருஞ்சேரலாதன்) ", "போர்க்களத்திலேயே உயிர் துறக்கும் உண்ணா நோன்புடன் ", "தன் வாளைத் தன்முன் நிறுத்தி ", "வடக்கு\nநோக்கி அமர்ந்திருக்கிறான்.", "\n", "\n", "இனி,\nபகல் காலம் பண்டு போல் மகிழ்வாகச் செல்லாது. ", "\n", "\n", "\n", "\n", "பாடல்", "\n", "\n", "\n", "\n", "மண் முழா\nமறப்ப, பண் யாழ் மறப்ப,", "\n", "\n", "இருங்\nகண் குழிசி கவிழ்ந்து இழுது மறப்ப,", "\n", "\n", "சுரும்பு\nஆர் தேறல் சுற்றம் மறப்ப,", "\n", "\n", "உழவர்\nஓதை மறப்ப, விழவும்", "\n", "\n", "அகலுள்\nஆங்கண் சீறூர் மறப்ப,       5", "\n", "\n", "உவவுத்\nதலைவந்த பெரு நாள் அமையத்து,", "\n", "\n", "இரு சுடர்\nதம்முள் நோக்கி, ஒரு சுடர்", "\n", "\n", "புன்கண்\nமாலை மலை மறைந்தாங்கு,", "\n", "\n", "தன் போல்\nவேந்தன் முன்பு குறித்து எறிந்த", "\n", "\n", "புறப்\nபுண் நாணி, மறத் தகை மன்னன்           10", "\n", "\n", "வாள்\nவடக்கிருந்தனன்; ஈங்கு,", "\n", "\n", "நாள்\nபோல் கழியல, ஞாயிற்றுப் பகலே.", "\n", "\n", "\n", "\n", "திணை\nபொதுவியல்; ", "துறை கையறு நிலை.", "\n", "\n", "சேரமான்\nபெருஞ்சேரலாதன் ", "சோழன் கரிகாற் பெருவளத்தானோடு ", "பொருது, ", "புறப் புண் நாணி, ", "வடக்கிருந்தானைக் ", "கழாத்தலையார் பாடியது.", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "வலப்புறம் பெருஞ்சேரலாதன் வடக்கிருத்தல்", "இடப்புறம் கோப்பெருஞ்சோழன் வடக்கிருத்தல்", "\n", "\n", "\n", "\n"]},
{"link": "https://vaiyan.blogspot.com/2014/10/066.html", "title": "புறநானூறு 66 ", "content": ["\n", "சோழன் கரிகாற் பெருவளத்தான்", "களிப்புநடை\nபோடும் ", "யானைமேல் தோன்றும் கரிகால் வளவ!", "\n", "\n", "கடலில்\nநாவாய்க் கப்பல் ஓட்டிக் ", "காற்றையே ஆண்ட வலிமையாளரின் வழிவந்தவன் நீ.", "\n", "\n", "நீ போரில்\nவென்றாய். ", "அதனால் ", "நீ நல்லன்", ". ", "\n", "\n", "எனினும் ", "வெண்ணிப் பறந்தலைப் (போர்க்களத்தில்) போரில் ", "உன் வலிமை மிக்க தாக்குதலால் ", "புறப்புண்\nபட்டு அதற்காக நாணி ", "அப் போர்க்களத்திலேயே வடக்கிருந்து ", "உயிர் துறந்த மன்னன் (பெருஞ்சேரலாதன்) ", "உன்னைக்\nகாட்டிலும் நல்லவன்", " அல்லனோ?", "\n", "\n", "\n", "\n", "பாடல்", "\n", "\n", "\n", "\n", "நளி இரு\nமுந்நீர் நாவாய் ஓட்டி,", "\n", "\n", "வளி தொழில்\nஆண்ட உரவோன் மருக!", "\n", "\n", "களி இயல்\nயானைக் கரிகால் வளவ!", "\n", "\n", "சென்று,\nஅமர்க் கடந்த நின் ஆற்றல் தோன்ற", "\n", "\n", "வென்றோய்!\nநின்னினும் நல்லன் அன்றே  5", "\n", "\n", "கலி கொள்\nயாணர் வெண்ணிப் பறந்தலை,", "\n", "\n", "மிகப்\nபுகழ் உலகம் எய்தி,", "\n", "\n", "புறப்\nபுண் நாணி, வடக்கிருந்தோனே?", "\n", "\n", "\n", "\n", "திணை\nவாகை; ", "துறை அரச வாகை.", "\n", "\n", "சோழன்\nகரிகாற் பெருவளத்தானை ", "வெண்ணிக் குயத்தியார் ", "பாடியது.", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "களி இயல் யானைக் ", "கரிகால் வளவன்", "\n", "\n", "\n", "\n"]},
{"link": "https://vaiyan.blogspot.com/2014/11/067.html", "title": "புறநானூறு 67 ", "content": ["\n", "கோப்பெருஞ்", " ", "சோழன்", "புலவர் ", "மன்னன் தோழனிடம் ", "அன்னச்சேவலைத் தூது\nவிடுகிறர்.", "\n", "\n", "அன்னச் சேவலே!", "\n", "\n", "போரில் வெற்றி கொண்ட அரசன் ", "தன் நாட்டைக்\nகாப்பது போல ", "உலகுக்கு ஒளி தர முழுநிலா தோன்றும் மாலை நேரத்தில் ", "நான் துணை இல்லாமல்\nவருந்துகிறேன். ", "நீ குமரித்துறை அயிரை மீனை அருந்திய பின்னர் ", "வடமலையை (திருப்பதி) நோக்கிச்\nசெல்வாய் ஆயின் ", "இடையில் கோழி (உறையூர்) நகர் மாடத்தில் தங்கி இளைப்பாறுக. ", "அங்கே அரண்மனைக்குள்\nசென்று, ", "அங்குள்ள பெருங்கோக்கிள்ளி கேட்கும்படி ", "“இரும்(பெருமை மிக்க) பிசிராந்தையாரின்\nவளர்ப்பு அன்னம்” ", "என்று சொல்வாயாயின் ", "உன் பெண்-அன்னம் அணிந்து மகிழத்தக்க அணிகலன்களை ", "அவன் தருவான். (பெற்று இன்புறலாம்)", "\n", "\n", "\n", "\n", "பாடல்", "\n", "\n", "\n", "\n", "அன்னச்", " ", "சேவல்", "! ", "அன்னச்", "\n", "சேவல்", "!", "\n", "\n", "ஆடு", " ", "கொள்", " ", "வென்றி", "\n", "அடு", " ", "போர்", " ", "அண்ணல்", "\n", "\n", "நாடு", " ", "தலை", " ", "அளிக்கும்", "\n", "ஒள்", " ", "முகம்", " ", "போல", ",", "\n", "\n", "கோடு", " ", "கூடு", " ", "மதியம்", "\n", "முகிழ்", " ", "நிலா", " ", "விளங்கும்", "\n", "\n", "மையல்", " ", "மாலை", ", ", "யாம்", "\n", "கையறுபு", " ", "இனைய", ",    5", "\n", "\n", "குமரிஅம்", " ", "பெருந்", " ", "துறை", " ", "அயிரை", "\n", "மாந்தி", ",", "\n", "\n", "வடமலைப்", " ", "பெயர்குவைஆயின்", ", ", "இடையது", "\n", "\n", "சோழ", " ", "நல்", " ", "நாட்டுப்", "\n", "படினே", ", ", "கோழி", "\n", "\n", "உயர்", " ", "நிலை", " ", "மாடத்து", ",\n", "குறும்பறை", " ", "அசைஇ", ",", "\n", "\n", "வாயில்", " ", "விடாது", " ", "கோயில்", "\n", "புக்கு", ", ", "எம்       10", "\n", "\n", "பெருங்", " ", "கோக்", " ", "கிள்ளி", "\n", "கேட்க", ", '", "இரும்", " ", "பிசிர்", "\n", "\n", "ஆந்தை", " ", "அடியுறை", "' ", "எனினே", ",\n", "மாண்ட", " ", "நின்", "\n", "\n", "இன்புறு", " ", "பேடை", " ", "அணிய", ",\n", "தன்", "\n", "\n", "அன்புறு", " ", "நன்", " ", "கலம்", "\n", "நல்குவன்", " ", "நினக்கே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "கோப்பெருஞ்", " ", "சோழனைப்", " ", "பிசிராந்தையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "இது இக்காலத்து அன்னம்", "நெடுந்தொலைவு பறக்க இயலாத பறவை", "சங்ககாலத்து அன்னம் இதன் இனம்", "நெடுந்தொலைவு பறக்க வல்லது", "\n", "\n", "\n", "\n"]},
{"link": "https://vaiyan.blogspot.com/2014/11/068.html", "title": "புறநானூறு 68 ", "content": ["\n", "சோழன்", " ", "நலங்கிள்ளி", "பாண! ", "உன் யாழிசையைச் சிலர் மட்டுமே கேட்கிறார்கள்\nஎன்று ", "நொந்து நொந்து இங்கே என்ன செய்கிறாய்? ", "காவிரி புரக்கும் நாட்டு அரசன் உறையூரில்\nஇருக்கிறான். ", "அவனிடம் சென்றால் ", "மற்றவர் வாசலுக்குச் சென்று காத்திருக்கா வண்ணம் ", "கொடை\nநல்குவான். ", "சென்று பெறுக.", "பாணன் தோற்றம் ", "தோல் உரித்த உடும்பு கிடப்பது\nபோல ", "எலும்பு தோன்றும் உடலுடன் ", "பசியுடன் காணப்பட்டான். ", "கேள்வி என்பது யாழ். ", "அதனை அவன்\nமீட்டியபோது சிலர் மட்டுமே  கேட்டனர்.", "அரசன் இருப்பு ", "செம்புள்ளிகள் இட்டு, ", "அணிகலன்\nபூண்ட அழகிய மார்பினைக் கொண்டவன். ", "மகளிரின் மென்மைக்கு வணங்குவான். ", "ஆண்களை அடக்கும்\nபெருமை கொண்டவன் அந்த நெடுந்தகை. ", "பிறந்த குழந்தைக்குச் சுரக்கும் தாயின் முலை போல ", "மரம்\nசாய்க்கும் வெள்ளம் வரும் ", "காவிரி ", "ஊட்டும் நாட்டை உடையவன். ", "போர் மறவர் ", "நாட்டிலே உட்பூசல் எனக் காரணம்\nகாட்டி ", "அரசன் ", "போருக்கு அனுப்பாததால் செத்தாவது ஒழிவோம்", " ", "என்று திணவெடுக்கும் தோளைத்\nதட்டிக் காட்டுபவர்கள்.", "உறையூர் ", "போர்ப்பறை முழக்கம் இல்லாமல் ", "தேர்\nசெல்லும் வழியில் ", "கை கவித்துத் கள் பருகுவோர் உகுத்த கள்ளின்மீது ", "யானை நடந்து சேறாகிக்\nகிடக்கும் தெருக்களைக் கொண்டது. ", "அங்கு மகிழ்ச்சிப் பெருக்கில் முழங்கும் ", "முழவின் ஓசையைக்\nகேட்டுக்கொண்டு அரசன் இருப்பான்.", "\n", "\n", "\n", "\n", "அவனிடம் சென்று உன் வறுமையைப் போக்கிக்கொள்க.", "\n", "\n", "\n", "\n", "பாடல்", "\n", "\n", "\n", "\n", "உடும்பு", " ", "உரித்தன்ன", " ", "என்பு", "\n", "எழு", " ", "மருங்கின்", "\n", "\n", "கடும்பின்", " ", "கடும்", " ", "பசி", " ", "களையுநர்க்", "\n", "காணாது", ",", "\n", "\n", "சில்", " ", "செவித்து", " ", "ஆகிய", "\n", "கேள்வி", " ", "நொந்து", " ", "நொந்து", ",", "\n", "\n", "ஈங்கு", " ", "எவன்", " ", "செய்தியோ", "?\n", "பாண", "! '", "பூண்", " ", "சுமந்து", ",", "\n", "\n", "அம்", " ", "பகட்டு", " ", "எழிலிய", "\n", "செம்", " ", "பொறி", " ", "ஆகத்து   5", "\n", "\n", "மென்மையின்", " ", "மகளிர்க்கு", " ", "வணங்கி", ", ", "வன்மையின்", "\n", "\n", "ஆடவர்ப்", " ", "பிணிக்கும்", " ", "பீடு", "\n", "கெழு", " ", "நெடுந்", " ", "தகை", ",", "\n", "\n", "புனிறு", " ", "தீர்", " ", "குழவிக்கு", "\n", "இலிற்று", " ", "முலை", " ", "போலச்", "\n", "\n", "சுரந்த", " ", "காவிரி", " ", "மரம்", "\n", "கொல்", " ", "மலி", " ", "நீர்", "\n", "\n", "மன்பதை", " ", "புரக்கும்", " ", "நல்", "\n", "நாட்டுப்", " ", "பொருநன்", ",     10", "\n", "\n", "உட்பகை", " ", "ஒரு", " ", "திறம்", "\n", "பட்டென", ", ", "புட்", " ", "பகைக்கு", "\n", "\n", "ஏவான்", " ", "ஆகலின்", ", ", "சாவேம்", "\n", "யாம்", "' ", "என", ",", "\n", "\n", "நீங்கா", " ", "மறவர்", " ", "வீங்கு", "\n", "தோள்", " ", "புடைப்ப", ",", "\n", "\n", "தணி", " ", "பறை", " ", "அறையும்", "\n", "அணி", " ", "கொள்", " ", "தேர்", " ", "வழி", ",", "\n", "\n", "கடுங்", " ", "கள்", " ", "பருகுநர்", "\n", "நடுங்கு", " ", "கை", " ", "உகுத்த    15", "\n", "\n", "நறுஞ்", " ", "சேறு", " ", "ஆடிய", "\n", "வறுந்", " ", "தலை", " ", "யானை", "\n", "\n", "நெடு", " ", "நகர்", " ", "வரைப்பில்", "\n", "படு", " ", "முழா", " ", "ஓர்க்கும்", "\n", "\n", "உறந்தையோனே", " ", "குருசில்", ";", "\n", "\n", "பிறன்", " ", "கடை", " ", "மறப்ப", ",\n", "நல்குவன்", ", ", "செலினே", ".", "\n", "\n", "\n", "\n", "திணை", " ", "பாடாண்", "; ", "துறை", "\n", "பாணாற்றுப்படை", ".", "\n", "\n", "சோழன்", " ", "நலங்கிள்ளியைக்", " ", "கோவூர்", "\n", "கிழார்", " ", "பாடியது", ".", "\n", "\n", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "தோல் உரித்த ஓணான்", "தோல் உரித்த உடும்பின் தோற்றம் போல்", "பாணன் எலும்பும் தோலுமாகக் காணப்பட்டானாம்", "\n", "\n", "\n"]},
{"link": "https://vaiyan.blogspot.com/2014/11/071.html", "title": "புறநானூறு 71 ", "content": ["\n", "ஒல்லையூர்", " ", "தந்த", " ", "பூதப்", " ", "பாண்டியன்", "பாண்டியன் வஞ்சினம் கூறுகிறான்.", "\n", "\n", "\n", "வேந்தர் (சேரன், சோழன்) இருவரும் ", "என்னோடு\nபோரிடுவேன் என்கின்றனர். ", "சிங்கம் போல் சீறுகின்றனர். ", "மடியாத ஊக்கம் அவர்களுக்கு. ", "அடங்காத\nபடையும் கொண்டுள்ளனர்.", "அவர்கள் அலறும்படி அவர்களைத் தாக்கி ", "அவர்கள்\nதம் தேரோடு புறமுதுகிட்டு ஓடச்செய்வேன்.", "\n", "\n", "\n", "\n", "அப்படிச் செய்யாவிட்டால்,", "\n", "\n", "\n", "விரும்பிப் பார்க்கும் இவளை (என் மனைவியை)ப் ", "பிரிவேன் ஆகுக.", "என் அவைக்களம் அறநிலை திரியாதது. ", "அதில் திறமில்லாத\nஒருவனை நடுவராக அமர்த்தி ", "வலிமை இல்லாத ஆட்சி புரிபவன் ஆவேன் ஆகுக.", "மையல் அரசன் மாவன் -1, ", "கோட்டைக் காவலன் ஆந்தை 2, ", "உரையாற்றல் மிக்க புலவன் அந்துவன் சாத்தன் -3, ", "ஆதன் அழிசி,-4, ", "வெஞ்சின வீரன் இயக்கன் -5 ", "ஆகிய ", "ஐந்து நண்பர்களோடும் (ஐம்பெருங்குழு)", "பிறரோடும்,", "கண் போன்ற நட்புறவாளர்களோடும் ", "கூடி மகிழ்ந்து ", "வையை சூழ்ந்த நாட்டை ஆளும்\nமகிழ்ச்சியை இழப்பேன் ஆகுக.", "\n", "\n", "\n", "\n", "இது ஒன்று மட்டும் அன்று.", "\n", "\n", "\n", "உலக உயிரினங்களையெல்லாம் (மன்பதை) காக்கும் ", "தென்புலங் காவல் பாண்டியன் குடியில் பிறக்காமல் ", "மேட்டுத்தரிசு நிலங்களைக் காக்கும் ", "அற்பக் குடியில் பிறப்பேன் ஆகுக.", "\n", "\n", "\n", "\n", "\n", "\n", "பாடல்", "\n", "\n", "\n", "\n", "மடங்கலின்", " ", "சினைஇ", ", ", "மடங்கா", " ", "உள்ளத்து", ",", "\n", "\n", "அடங்காத்", " ", "தானை", " ", "வேந்தர்", " ", "உடங்கு", "\n", "இயைந்து", ",", "\n", "\n", "என்னொடு", " ", "பொருதும்", " ", "என்ப", ";\n", "அவரை", "\n", "\n", "ஆர்", " ", "அமர்", " ", "அலறத்", "\n", "தாக்கி", ", ", "தேரொடு", "\n", "\n", "அவர்ப்", " ", "புறங்காணேன்", " ", "ஆயின்", "\n", "சிறந்த           5", "\n", "\n", "பேர்", " ", "அமர்", " ", "உண்கண்", "\n", "இவளினும்", " ", "பிரிக", ";", "\n", "\n", "அறன்", " ", "நிலை", " ", "திரியா", "\n", "அன்பின்", " ", "அவையத்து", ",", "\n", "\n", "திறன்", " ", "இல்", " ", "ஒருவனை", "\n", "நாட்டி", ", ", "முறை", " ", "திரிந்து", "\n", "\n", "மெலிகோல்", " ", "செய்தேன்", " ", "ஆகுக", "; ", "மலி", " ", "புகழ்", "\n", "\n", "வையை", " ", "சூழ்ந்த", " ", "வளம்", "\n", "கெழு", " ", "வைப்பின்    10", "\n", "\n", "பொய்யா", " ", "யாணர்", " ", "மையல்", "\n", "கோமான்", "\n", "\n", "மாவனும்", ", ", "மன்", " ", "எயில்", " ", "ஆந்தையும்", ",\n", "உரை", " ", "சால்", "\n", "\n", "அந்துவஞ்", " ", "சாத்தனும்", ", ", "ஆதன்", " ", "அழிசியும்", ",", "\n", "\n", "வெஞ்", " ", "சின", " ", "இயக்கனும்", ",\n", "உளப்படப்", " ", "பிறரும்", ",", "\n", "\n", "கண்", " ", "போல்", " ", "நண்பின்", "\n", "கேளிரொடு", " ", "கலந்த   15", "\n", "\n", "இன்", " ", "களி", " ", "மகிழ்", "\n", "நகை", " ", "இழுக்கி", " ", "யான்", " ", "ஒன்றோ", ",", "\n", "\n", "மன்பதை", " ", "காக்கும்", " ", "நீள்", "\n", "குடிச்", " ", "சிறந்த", "\n", "\n", "தென்", " ", "புலம்", " ", "காவலின்", "\n", "ஒரீஇ", ", ", "பிறர்", "\n", "\n", "வன்", " ", "புலம்", " ", "காவலின்", "\n", "மாறி", " ", "யான்", " ", "பிறக்கே", "!", "\n", "\n                ", "\n", "\n", "திணை", " ", "காஞ்சி", "; ", "துறை", "\n", "வஞ்சினக்", " ", "காஞ்சி", ".", "\n", "\n", "ஒல்லையூர்", " ", "தந்த", " ", "பூதப்", " ", "பாண்டியன்", "\n", "பாட்டு", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "சினைஇய (சினங்கொண்ட) ", "மடங்கல்", "மடங்கல் போல் சேரனும் ", "சோழனும் சீரினார்களாம்", "பாண்டியன் கூறுகிறான்", "\n", "\n", "\n", "\n"]},
{"link": "https://vaiyan.blogspot.com/2014/11/072.html", "title": "புறநானூறு 72 ", "content": ["\n", "வஞ்சினம் -  பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியன்", "\n", "“எம்மிடம் யானை, குதிரை, தேர், காலாள் படைகள்\nஉள்ளன. ", "எம்மை எதிர்க்கும் இவன் இளையன்” ", "என்று சிறுசொல் சொல்லி சினந்து ", "என் நாட்டின்மீது படையெடுக்கும்\nவேந்தர் ", "நகைப்புக்கு இடமானவர்கள்.", "\n", "\n", "அந்த வேந்தரை அகப்படுத்தி ", "என் ஆட்சிக்குக்\nகீழ் நான் கொண்டுவராவிட்டால், ", "\n", "\n", "\n", "என் குடிமக்கள் ", "நல்லாட்சி நிழல் காணாமல் ", "‘என் இறைவன் (அரசன்) கொடியன்’ ", "எனப் பழி தூற்றும் நிலையினேன் ஆவேன் ஆகுக.", "மாங்குடி மருதனைத் தலைவனாகக் கொண்ட புலவர்-அவை ", "என்னைப் பாடாமல் போகட்டும்.", "பாதுகாப்போர் துன்புறும்போது ", "என்னிடம் வந்து\nஇரப்போருக்கு ஈயப் பொருள் இல்லாமல் ", "நான் வறுமையில் வாடுவேன் ஆகுக.", "\n", "\n", "\n", "பாடல்", "\n", "\n", "\n", "\n'", "நகுதக்கனரே", ", ", "நாடு", " ", "மீக்கூறுநர்", ";", "\n", "\n", "இளையன்", " ", "இவன்", "' ", "என", "\n", "உளையக்", " ", "கூறி", ",", "\n", "\n'", "படு", " ", "மணி", " ", "இரட்டும்", "\n", "பா", " ", "அடிப்", " ", "பணைத்", " ", "தாள்", "\n", "\n", "நெடு", " ", "நல்", " ", "யானையும்", ",\n", "தேரும்", ", ", "மாவும்", ",", "\n", "\n", "படை", " ", "அமை", " ", "மறவரும்", ",\n", "உடையம்", " ", "யாம்", "' ", "என்று   5", "\n", "\n", "உறு", " ", "துப்பு", " ", "அஞ்சாது", ",\n", "உடல்", " ", "சினம்", " ", "செருக்கி", ",", "\n", "\n", "சிறு", " ", "சொல்", " ", "சொல்லிய", "\n", "சினம்", " ", "கெழு", " ", "வேந்தரை", "\n", "\n", "அருஞ்", " ", "சமம்", " ", "சிதையத்", "\n", "தாக்கி", ", ", "முரசமொடு", "\n", "\n", "ஒருங்கு", " ", "அகப்படேஎன்", " ", "ஆயின்", "\n", "பொருந்திய", "\n", "\n", "என்", " ", "நிழல்", " ", "வாழ்நர்", "\n", "செல்", " ", "நிழல்", " ", "காணாது", ",                         10", "\n", "\n'", "கொடியன்", " ", "எம்", " ", "இறை", "'\n", "எனக்", " ", "கண்ணீர்", " ", "பரப்பி", ",", "\n", "\n", "குடி", " ", "பழி", " ", "தூற்றும்", "\n", "கோலேன்", " ", "ஆகுக", ";", "\n", "\n", "ஓங்கிய", " ", "சிறப்பின்", " ", "உயர்ந்த", "\n", "கேள்வி", "\n", "\n", "மாங்குடி", " ", "மருதன்", " ", "தலைவன்", " ", "ஆக", ",", "\n", "\n", "உலகமொடு", " ", "நிலைஇய", " ", "பலர்", "\n", "புகழ்", " ", "சிறப்பின்           15", "\n", "\n", "புலவர்", " ", "பாடாது", " ", "வரைக", ",\n", "என்", " ", "நிலவரை", ";", "\n", "\n", "புரப்போர்", " ", "புன்கண்", " ", "கூர", ",", "\n", "\n", "இரப்போர்க்கு", " ", "ஈயா", " ", "இன்மை", " ", "யான்", "\n", "உறவே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "வஞ்சினக்", " ", "காஞ்சி", ".", "\n", "\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியன்", " ", "பாட்டு", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/11/076.html", "title": "புறநானூறு 76 ", "content": ["\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியன்", "தலையாலங்கானப் போரில் ", "பாண்டியன் நெடுஞ்செழியன்\nஏழு அரசர்களை ", "எதிர்த்துப் போரிட்டதைக் கண்ட புலவர் இவ்வாறு பாடுகிறார்.", "\n", "\n", "ஒருவனை ஒருவன் தாக்கிப் போரிடுவதும், ", "அப்போது\nஒருவனோ அல்லது இருவருமோ மாண்டுபோவதும் ", "இயல்புதான். ", "ஆனால் ", "ஒருவன் ஏழு பேரைத் தாக்கி\nஅழித்தல் புதுமையானது. ", "அதனை இன்று கண்டோம். ", "இதற்கு முன்பு கண்டதில்லை.", "\n", "\n", "பசும்பூண் செழியனின் பெருமையையும் செம்மாப்பையும்\nஅறியாமல் ", "அவனை எதிர்த்துப் போரிடுவோம் ", "என வந்த எழுவரின் கொட்டம் அடங்க ", "வேப்பம்பூவும்,\nஉழிஞையும் சேர்த்துத் தலையில் சூடிக்கொண்டு, ", "கிணைப்பறை முழக்கத்துடன் போரிட்டு அழித்தலை ", "இன்றுதான் காண்கிறேன். ", "\n", "\n", "\n", "\n", "பாடல்", "\n", "\n", "\n", "\n", "ஒருவனை", " ", "ஒருவன்", " ", "அடுதலும்", ",\n", "தொலைதலும்", ",", "\n", "\n", "புதுவது", " ", "அன்று", "; ", "இவ்", "\n", "உலகத்து", " ", "இயற்கை", ";", "\n", "\n", "இன்றின்", " ", "ஊங்கோ", " ", "கேளலம்", "\n", "திரள்", " ", "அரை", "\n", "\n", "மன்ற", " ", "வேம்பின்", " ", "மாச்", "\n", "சினை", " ", "ஒண்", " ", "தளிர்", "\n", "\n", "நெடுங்", " ", "கொடி", " ", "உழிஞைப்", "\n", "பவரொடு", " ", "மிடைந்து", ",           5", "\n", "\n", "செறியத்", " ", "தொடுத்த", " ", "தேம்", "\n", "பாய்", " ", "கண்ணி", ",", "\n", "\n", "ஒலியல்", " ", "மாலையொடு", ", ", "பொலியச்", "\n", "சூடி", ",", "\n", "\n", "பாடு", " ", "இன்", " ", "தெண்", "\n", "கிணை", " ", "கறங்க", ", ", "காண்தக", ",", "\n", "\n", "நாடு", " ", "கெழு", " ", "திருவின்", ",\n", "பசும்", " ", "பூண்", ", ", "செழியன்", "\n", "\n", "பீடும்", " ", "செம்மலும்", " ", "அறியார்", "\n", "கூடி", ",                        10", "\n", "\n'", "பொருதும்", "' ", "என்று", " ", "தன்தலை", " ", "வந்த", "\n", "\n", "புனை", " ", "கழல்", " ", "எழுவர்", "\n", "நல்", " ", "வலம்", " ", "அடங்க", ",", "\n", "\n", "ஒரு", " ", "தான்", " ", "ஆகிப்", "\n", "பொருது", ", ", "களத்து", " ", "அடலே", ".", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியனை", " ", "இடைக்", " ", "குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "போர்களம்", "\n", "\n", "\n", "\n"]},
{"link": "https://vaiyan.blogspot.com/2014/10/063.html", "title": "புறநானூறு 63 ", "content": ["\n", "சேரமான்", " ", "குடக்கோ", " ", "நெடுஞ்சேரலாதன் -", " ", "சோழன்", " ", "வேற்", " ", "பல்", " ", "தடக்கைப்", " ", "பெருவிறற்கிள்ளி -", " ", "போர்ப்புறம் (பேட்டைவாய்த்தலை) - போர்", "எத்தனை\nயானைகள்! ", "அத்தனை யானைகள்மேலும் பாய்ந்திருக்கும் அம்புகள். ", "அதனால் அவை போரிடாமல் கிடந்தன. ", "குதிரைகளும் வீரர்களோடு மாண்டன. ", "தேரில் வந்த மறவர்களும் ", "அவர்கள் அணிந்திருந்த தோல்\nஎன்னும் மார்புக் கவசம் ", "மூடிய நிலையில் மாண்டு கிடந்தனர். ", "முரசுகள் முழக்குவார் அற்றுக்\nகிடந்தன. ", "வேந்தர்களும் சந்தனமணிந்த மார்போடு ", "களத்தில் மாண்டு கிடந்தனர். ", "இனி அவர்களின்\n", "நாட்டு வளம் என்ன ஆவது", "?", "\n", "\n", "நன்செய்க்\nகழனிகளில் பூத்த ", "ஆம்பல் மலர்களைச் சூடிக்கொண்டு ", "பச்சிலைகள் படர்ந்திருக்கும் குளத்து\nநீரில் ", "குளித்து விளையாடும் ", "மகளிர் மகிழ்வு என்ன ஆவது", "?", "\n", "\n", "\n", "\n", "பாடல்", "\n", "\n", "\n", "\n", "எனைப்", " ", "பல்", " ", "யானையும்", " ", "அம்பொடு", " ", "துளங்கி", ",", "\n", "\n", "விளைக்கும்", " ", "வினை", " ", "இன்றிப்", " ", "படை", " ", "ஒழிந்தனவே", ";", "\n", "\n", "விறல்", " ", "புகழ்", " ", "மாண்ட", " ", "புரவி", " ", "எல்லாம்", "\n", "\n", "மறத்", " ", "தகை", " ", "மைந்தரொடு", " ", "ஆண்டுப்", " ", "பட்டனவே", ";", "\n", "\n", "தேர்", " ", "தர", " ", "வந்த", " ", "சான்றோர்", " ", "எல்லாம்", ",             5", "\n", "\n", "தோல்", " ", "கண்", " ", "மறைப்ப", ", ", "ஒருங்கு", " ", "மாய்ந்தனரே", ";", "\n", "\n", "விசித்து", " ", "வினை", " ", "மாண்ட", " ", "மயிர்க்", " ", "கண்", " ", "முரசம்", ",", "\n", "\n", "பொறுக்குநர்", " ", "இன்மையின்", ", ", "இருந்து", " ", "விளிந்தனவே", ";", "\n", "\n", "சாந்து", " ", "அமை", " ", "மார்பில்", " ", "நெடு", " ", "வேல்", " ", "பாய்ந்தென", ",", "\n", "\n", "வேந்தரும்", " ", "பொருது", ", ", "களத்து", " ", "ஒழிந்தனர்", "; ", "இனியே", ",      10", "\n", "\n", "என்", " ", "ஆவதுகொல்தானே", " ", "கழனி", "\n", "\n", "ஆம்பல்", " ", "வள்ளித்", " ", "தொடிக்", " ", "கை", " ", "மகளிர்", "\n", "\n", "பாசவல்", " ", "முக்கி", ", ", "தண்", " ", "புனல்", " ", "பாயும்", ",", "\n", "\n", "யாணர்", " ", "அறாஅ", " ", "வைப்பின்", "\n", "\n", "காமர்", " ", "கிடக்கை", " ", "அவர்", " ", "அகன்", " ", "தலை", " ", "நாடே", "?         15", "\n", "\n", "\n", "\n", "திணை", " ", "தும்பை", "; ", "துறை", " ", "தொகை", " ", "நிலை", ".", "\n", "\n", "சேரமான்", " ", "குடக்கோ", " ", "நெடுஞ்சேரலாதனும்", ", ", "சோழன்", " ", "வேற்", " ", "பல்", " ", "தடக்கைப்", " ", "பெருவிறற்கிள்ளியும்", ", ", "போர்ப்புறத்துப்", " ", "பொருது", " ", "வீழ்ந்தாரைப்", " ", "பரணர்", " ", "பாடியது", ".", "\n", "\n", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "போரின் முடிவில் ", "இருதிறப் படைகளும் மடிந்தன", "எதிர்த்துப் போரிட்ட ", "நெடுஞ்சேரலாதனும் ", "பெருவிறற் கிள்ளியும்", "வீழ்ந்தனர்", "\n", "\n", "\n", "\n"]},
{"link": "https://vaiyan.blogspot.com/2014/11/077.html", "title": "புறநானூறு 77 ", "content": ["\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியன்", "அன்றுதான் ", "இளமையில் காலில் அணியும் கிண்கிணியை நீக்கிவிட்டு ", "வீரக்கழல் அணிந்திருக்கிறான்.", "\n", "\n", "முடி நீக்கி மொட்டை அடித்த தலையில் ", "குடிக்குரிய\nவேம்பையும், ", "போருக்கு உரிய உழிஞையையும் அணிந்திருக்கிறான்.", "\n", "\n", "கையில் குழந்தை அணியும் குறுவளையலை நீக்கிவிட்டு ", "வில்லைப் பிடித்துள்ளான்.", "\n", "\n", "தேரின் மேல் பொலிவுடன் நிற்கிறான்.", "\n", "\n", "இவன் யார்? ", "அவன் தலையில் புணைந்துள்ள தழைப்பூக்கள்\nவாழ்க. ", "\n", "\n", "இளமையில் குழந்தைகள் அணியும் தாலி ", "இவன் கழுத்திலிருந்து\nஇன்னும் களையப்படவில்லை.", "\n", "\n", "பால் பருகுவதை விட்டுவிட்டு உணவு உண்டிருக்கிறான்.", "\n", "\n", "அவ்வப்போது, ஆங்காங்கே வந்து தாக்கும் ", "புதிய\nபோராளிகளைக் கண்டு வியக்கவும் இல்லை. ", "அவர்களை இழிவாகக் கருதவும் இல்லை. ", "அவர்களை இறுக்கிப்\nபிடித்து ", "வானில் ஒலி எழும்ப நிலத்தில் போட்டுத் ", "தான் அழித்தது பற்றித் தனக்குள் மகிழ்ச்சி\nகொள்ளவும் இல்லை. ", "பெருமையாகப் பேசிக்கொண்டதும் இல்லை. ", "\n", "\n", "\n", "\n", "பாடல்", "\n", "\n", "\n", "\n", "கிண்கிணி", " ", "களைந்த", " ", "கால்", " ", "ஒண்", "\n", "கழல்", " ", "தொட்டு", ",", "\n", "\n", "குடுமி", " ", "களைந்த", " ", "நுதல்", "\n", "வேம்பின்", " ", "ஒண்", " ", "தளிர்", "\n", "\n", "நெடுங்", " ", "கொடி", " ", "உழிஞைப்", "\n", "பவரொடு", " ", "மிலைந்து", ",", "\n", "\n", "குறுந்", " ", "தொடி", " ", "கழித்த", "\n", "கைச்", " ", "சாபம்", " ", "பற்றி", ",", "\n", "\n", "நெடுந்", " ", "தேர்க்", " ", "கொடுஞ்சி", "\n", "பொலிய", " ", "நின்றோன்          5", "\n", "\n", "யார்கொல்", "? ", "வாழ்க", ", ", "அவன்", " ", "கண்ணி", "!\n", "தார்", " ", "பூண்டு", ",", "\n", "\n", "தாலி", " ", "களைந்தன்றும்", " ", "இலனே", ";\n", "பால்", " ", "விட்டு", "\n", "\n", "அயினியும்", " ", "இன்று", " ", "அயின்றனனே", "; ", "வயின்வயின்", "\n", "\n", "உடன்று", " ", "மேல்", " ", "வந்த", "\n", "வம்ப", " ", "மள்ளரை", "\n", "\n", "வியந்தன்றும்", ", ", "இழிந்தன்றும்", ", ", "இலனே", "; ", "அவரை  10", "\n", "\n", "அழுந்தப்", " ", "பற்றி", ", ", "அகல்", " ", "விசும்பு", "\n", "ஆர்ப்பு", " ", "எழ", ",", "\n", "\n", "கவிழ்ந்து", " ", "நிலம்", " ", "சேர", " ", "அட்டதை", "\n", "\n", "மகிழ்ந்தன்றும்", ", ", "மலிந்தன்றும்", ", ", "அதனினும்", " ", "இலனே", ".", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியனை", " ", "இடைக்", " ", "குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "படத்தில் உள்ள அரசன் கட்டிளங் காளை", "பாடலில் வரும் அரசன் நெடுஞ்செழியன் ", "இளைஞன்", "\n", "\n", "\n", "\n"]},
{"link": "https://vaiyan.blogspot.com/2014/11/078.html", "title": "புறநானூறு 78 ", "content": ["\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியன்", "என் தலைவன் ", "வலிமை மிக்க தாளினை (காலடி) உடையவன். ", "அந்த அடி ", "மன்னர் வணங்கி அணிவித்த மாலைகளால் பொலிவு பெற்றது. ", "பகைவர் நடுங்கும் பாங்கினைக்\nகொண்டது.", "\n", "\n", "குகையில் இருக்கும் புலி ", "முணங்கு நிமிர்ந்து\n(சோம்பல் முரித்துக்கொண்டு) ", "இரைக்குப் புறப்பட்டது போலப் ", "போருக்குப் புறப்பட்டுள்ளான்.", "\n", "\n", "பிறர் எதிர்த்துப் போரிட முடியாத ", "அவனது நெஞ்சுரத்தை\nமதிக்காமல், ", "வீர முழக்கம் செய்துகொண்டு எழுந்து ", "‘யாமே சிறந்தவர், பெரியவர், ", "நம்மோடு\nஇளையன் போரிட வந்துள்ளான், ", "நமக்கு இன்று நல்ல கொண்டி(வேட்டை)’ ", "என்று சொல்லிக்கொண்டு ", "புதிய போராளிகள் புறப்பட்டுள்ளனர். ", "அவர்கள் அற்பக் கணக்கு போட்டுள்ளனர். ", "\n", "\n", "அவர்களை இவன் புறமுதுகிட்டு ஓடச் செய்வான். ", "நடந்தது இதுதான்", "இங்கு அவர்களை அழித்தது மட்டுமல்லாது ", "அவர்களின் நாட்டிற்கே துரத்திச் சென்று ", "அங்குள்ள\nஅவர்களது மகளிர் நாணுமாறு அழித்தான். ", "தன் கிணைப்பறை முழக்கத்துடன் அவர்களை அழித்தான்.", "\n", "\n", "\n", "\n", "பாடல்      ", "\n", "\n", "  ", "\n", "\n", "வணங்கு", " ", "தொடைப்", " ", "பொலிந்த", "\n", "வலி", " ", "கெழு", " ", "நோன்", " ", "தாள்", ",", "\n", "\n", "அணங்கு", " ", "அருங்", " ", "கடுந்", "\n", "திறல்", " ", "என்னை", " ", "முணங்கு", " ", "நிமிர்ந்து", ",", "\n", "\n", "அளைச்", " ", "செறி", " ", "உழுவை", "\n", "இரைக்கு", " ", "வந்தன்ன", "\n", "\n", "மலைப்பு", " ", "அரும்", " ", "அகலம்", "\n", "மதியார்", ", ", "சிலைத்து", " ", "எழுந்து", ",", "\n", "\n'", "விழுமியம்", ", ", "பெரியம்", ", ", "யாமே", "; ", "நம்மின்          5", "\n", "\n", "பொருநனும்", " ", "இளையன்", "; ", "கொண்டியும்", " ", "பெரிது", "'\n", "என", ",", "\n", "\n", "எள்ளி", " ", "வந்த", " ", "வம்ப", "\n", "மள்ளர்", "\n", "\n", "புல்லென்", " ", "கண்ணர்", "; ", "புறத்தில்", " ", "பெயர", ",", "\n", "\n", "ஈண்டு", " ", "அவர்", " ", "அடுதலும்", "\n", "ஒல்லான்", ", ", "ஆண்டு", " ", "அவர்", "\n", "\n", "மாண்", " ", "இழை", " ", "மகளிர்", "\n", "நாணினர்", " ", "கழிய", ",                 10", "\n", "\n", "தந்தை", " ", "தம்", " ", "ஊர்", "\n", "ஆங்கண்", ",", "\n", "\n", "தெண்", " ", "கிணை", " ", "கறங்கச்", "\n", "சென்று", ", ", "ஆண்டு", " ", "அட்டனனே", ".", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியனை", " ", "இடைக்", " ", "குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "உழுவை முணங்கு நிமிர்த்தல்", "புலி உடலில் நெட்டி முரித்தல்", "இப்படி நெட்டி முரித்துக்கொண்டு ", "புலி இரை தேடப் புறப்படுவது போல", "நெடுஞ்செழியன் எழுந்து ", "போருக்குப் புறப்பட்டான்", "\n", "\n", "\n", "\n"]},
{"link": "https://vaiyan.blogspot.com/2014/11/079.html", "title": "புறநானூறு 79 ", "content": ["\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியன்", "மதுரை மூதூர்க் குளத்தில் நீராடிய பின்னர், ", "தன் குடிக்கு உரிய அடையாளப் பூவாகிய ", "வேப்பம்பூக் குழையைத் தலையில் சூடிக்கொண்டு, ", "கிணைப்பறை பின்தொடர்து முழங்கிக்கொண்டு வர, ", "செழியன் போர்க்களத்துக்கு வந்திருக்கிறான். ", "வம்புக்கு எதிர்த்து நிற்கும் போர்மறவர்களோ பலர். ", "போரிடும் பகல் காலமோ சிறியது. ", "இன்றைய\nபோரில் சிலர் ", "செழியனால் கொல்லப்படாமல் மிஞ்சிவிடுவார்களோ?", "\n", "\n", "\n", "\n", "பாடல்", "\n", "\n", "\n", "\n", "மூதூர்", " ", "வாயில்", " ", "பனிக்", "\n", "கயம்", " ", "மண்ணி", ",", "\n", "\n", "மன்ற", " ", "வேம்பின்", " ", "ஒண்", "\n", "குழை", " ", "மலைந்து", ",", "\n", "\n", "தெண்", " ", "கிணை", " ", "முன்னர்க்", "\n", "களிற்றின்", " ", "இயலி", ",", "\n", "\n", "வெம்", " ", "போர்ச்", " ", "செழியனும்", "\n", "வந்தனன்", "; ", "எதிர்ந்த", "\n", "\n", "வம்ப", " ", "மள்ளரோ", " ", "பலரே", ";                    5", "\n", "\n", "எஞ்சுவர்", " ", "கொல்லோ", ", ", "பகல்", " ", "தவச்", "\n", "சிறிதே", "?", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "பாண்டியன்", " ", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியனை", " ", "இடைக்", " ", "குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "அரங்கில் முழங்கும் இந்தக் கிணைப்பறை முழக்கம்", "நெடுஞ்செழியன் போர்க்களம் சென்றபோது", "பின் செல்லும் முழக்கமாகத்", "தொடர்ந்து சென்றது ", "\n"]},
{"link": "https://vaiyan.blogspot.com/2014/11/080.html", "title": "புறநானூறு 80 ", "content": ["\n", "சோழன்", " ", "போர்வைக்கோப்", " ", "பெருநற்கிள்ளி", " - ", "ஆமூர்", " ", "மல்லன்", "மல்லன் ஆமூர் அரசன்.", "\n", "\n", "உடல் வலிமை மிக்கவன். ", "\n", "\n", "ஆமூர் மல்லனின் தலைநகர். ", "\n", "\n", "கள் விளைவிக்கும் ஊர் ஆமூர். ", "\n", "\n", "அங்குப் போர். ", "\n", "\n", "எதிர்த்தவன் போர்வை அரசன் கோப்பெருநற்கிள்ளி.", "\n", "\n", "தித்தன் உறையூர் அரசன்", "இவன் போரிட்டு வெல்லமுடியாத\nவலிமை மிக்கவன். ", "இவனைக் கோப்பெருநற்கிள்ளியின் தந்தை ", "என ஆராய்ச்சியாளர்கள் காண்கின்றனர்", "\n", "\n", "\n", "\n", "மல்லன் உடல் மதமதப்பு (திமிர்) மிக்கவன். ", "இவனும் போர்வைக் கோப்பெருநற்கிள்ளியும் மோதிக்கொண்டனர். ", "மற்போர் நிகழ்ந்தது. ", "போரிடும்போது\nகிள்ளியின் ஒருகால் ", "அவன் மார்போடு மோதி மண்டியிட்டிருந்தது. ", "மற்றொரு கால் பின்னிருந்து தாக்கும்\nபடையை உதைத்து ", "முறியடித்துக்கொண்டிருந்தது. ", "பசியால் தென்னை மட்டை இரண்டு பக்கமும் வளையும்படி ", "முறித்து இழுக்கும் யானை போலக் ", "கிள்ளி போரிட்டுக்கொண்டிருந்தான். ", "இதனைத் தித்தன் காண்பானாக\nஎன்கிறார் புலவர். ", "கிள்ளியின் வலிமையைத் தித்தன் உணராதிருந்தான் என்பது புலவர் கூற்றால்\nதெரியவருகிறது", "\n", "\n", "\n", "\n", "பாடல்", "\n", "\n", "\n", "\n", "இன்", " ", "கடுங்", " ", "கள்ளின்", "\n", "ஆமூர்", " ", "ஆங்கண்", ",", "\n", "\n", "மைந்துடை", " ", "மல்லன்", " ", "மத", " ", "வலி", "\n", "முருக்கி", ",", "\n", "\n", "ஒரு", " ", "கால்", " ", "மார்பு", "\n", "ஒதுங்கின்றே", "; ", "ஒரு", " ", "கால்", "\n", "\n", "வரு", " ", "தார்", " ", "தாங்கிப்", "\n", "பின்", " ", "ஒதுங்கின்றே", "\n", "\n", "நல்கினும்", " ", "நல்கான்", " ", "ஆயினும்", ", ", "வெல்", "\n", "போர்ப்           5", "\n", "\n", "பொரல்", " ", "அருந்", " ", "தித்தன்", "\n", "காண்கதில்", " ", "அம்ம", "\n", "\n", "பசித்துப்", " ", "பணை", " ", "முயலும்", " ", "யானை", "\n", "போல", ",", "\n", "\n", "இரு", " ", "தலை", " ", "ஒசிய", "\n", "எற்றி", ",", "\n", "\n", "களம்", " ", "புகு", " ", "மல்லற்", "\n", "கடந்து", " ", "அடு", " ", "நிலையே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "எருமை", " ", "மறம்", ".", "\n", "\n", "சோழன்", " ", "போர்வைக்கோப்", " ", "பெருநற்கிள்ளி", " ", "முக்காவனாட்டு", " ", "ஆமூர்", " ", "மல்லனைப்", " ", "பொருது", "\n", "அட்டு", " ", "நின்றானைச்", " ", "சாத்தந்தையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "இது மேலைநாட்டு மற்போர்", "இதனை மைந்துடை மல்லன் ", "மதவலி முருக்கல் பாங்கோடு", "கற்பனை செய்து பார்க்கலாம்", "\n", "\n", "\n", "\n"]},
{"link": "https://vaiyan.blogspot.com/2014/11/082.html", "title": "புறநானூறு 82 ", "content": ["\n", "சோழன்", " ", "போர்வைக்கோப்", " ", "பெருநற்கிள்ளி", "ஊரைக் கைப்பற்ற வந்த போராளியோடு ", "ஆத்திமாலை\nசூடிக்கொண்டு கிள்ளி போரிட்டான். ", "அப்போது அவன் கை விரைந்து செயல்பட்டது.", "\n", "\n", "ஊரில் திருவிழா.", "\n", "\n", "மனைவி மகனைப் பெற்றுக்கொண்டிருக்கிறாள்.", "\n", "\n", "மழை பொழிந்துகொண்டிருக்கிறது.", "\n", "\n", "பொழுது இறங்கி இருண்டுகொண்டிருக்கிறது.", "\n", "\n", "இந்தப் பரபரப்பான சூழலில் ", "மனைவிக்காகக் கட்டில்\nபின்னுபவன் ", "கை விரைந்து செயல்படுவது போல, ", "கிள்ளியின் கை போரில் செயல்பட்டது.", "\n", "இழிசினன் = ஏழை", "\n", "\n", "\n", "\n", "பாடல்", "\n", "\n", "\n", "\n", "சாறு", " ", "தலைக்கொண்டென", ", ", "பெண்", "\n", "ஈற்று", " ", "உற்றென", ",", "\n", "\n", "பட்ட", " ", "மாரி", " ", "ஞான்ற", "\n", "ஞாயிற்று", ",", "\n", "\n", "கட்டில்", " ", "நிணக்கும்", " ", "இழிசினன்", "\n", "கையது", "\n", "\n", "போழ்", " ", "தூண்டு", " ", "ஊசியின்", "\n", "விரைந்தன்று", " ", "மாதோ", "\n", "\n", "ஊர்", " ", "கொள", " ", "வந்த", "\n", "பொருநனொடு", ",              5", "\n", "\n", "ஆர்", " ", "புனை", " ", "தெரியல்", "\n", "நெடுந்தகை", " ", "போரே", "!", "\n", "\n", "\n", "\n", "திணை", " ", "தும்பை", "; ", "துறை", "\n", "அரச", " ", "வாகை", ".", "\n", "\n", "சோழன்", " ", "போர்வைக்கோப்", " ", "பெருநற்கிள்ளியைச்", " ", "சாத்தந்தையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "கட்டில் நிணக்கும் கை", "\n", "\n", "\n", "\n"]},
{"link": "https://vaiyan.blogspot.com/2014/11/081.html", "title": "புறநானூறு 81 ", "content": ["\n", "சோழன்", " ", "போர்வைக்கோப்", " ", "பெருநற்கிள்ளி", "கிள்ளி ஆத்திப்பூ மாலை அணிந்திருக்கிறான். ", "வில்லை வளைத்துக்கொண்டு கவிந்த கையுடன் காணப்படுகிறான். ", "அவனது படை ஆர்த்து எழுவது கடலைக்\nகட்டிலும் பெரிதாக உள்ளது. ", "அவன் களிற்றின் முழக்கம் ", "இடியோசையைக் காட்டிலும் பெரிதாகித்\nதாங்க முடியவில்லை. ", "இந்த நிலையில் அவன் கைக்குள் அகப்பட்டவர், ", "இரக்கம் கொள்ளத்தக்கவர் ", "அவர்கள் யாராக இருக்கக்கூடும்?", "\n", "\n", "\n", "\n", "பாடல்", "\n", "\n", "\n", "\n", "ஆர்ப்பு", " ", "எழு", " ", "கடலினும்", "\n", "பெரிது", "; ", "அவன்", " ", "களிறே", "\n", "\n", "கார்ப்", " ", "பெயல்", " ", "உருமின்", "\n", "முழங்கல்", " ", "ஆனாவே", ";", "\n", "\n", "யார்கொல்", " ", "அளியர்தாமே", " ", "ஆர்", " ", "நார்ச்", "\n", "\n", "செறியத்", " ", "தொடுத்த", " ", "கண்ணிக்", "\n", "\n", "கவி", " ", "கை", " ", "மள்ளன்", "\n", "கைப்பட்டோரே", "?       5", "\n", "\n", "\n", "\n", "திணை", " ", "தும்பை", "; ", "துறை", "\n", "அரச", " ", "வாகை", ".", "\n", "\n", "சோழன்", " ", "போர்வைக்கோப்", " ", "பெருநற்கிள்ளியைச்", " ", "சாத்தந்தையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "கிள்ளி அணிந்திருந்த ", "சோழர் குடிக்கு உரிய ", "ஆத்தி மலர்", "\n", "\n", "\n", "\n"]},
{"link": "https://vaiyan.blogspot.com/2014/11/086.html", "title": "புறநானூறு 86 ", "content": ["\n", "காவற்பெண்டு (நாட்டைக் காக்கும் வீரத்தாய்)", "என் வீட்டில் உள்ள நல்ல தூணைப் பற்றிக்கொண்டு\nநின்று ", "“உன் மகன் எங்கு இருக்கிறான்” என வினவுகிறாய். ", "அவன் எங்கு இருக்கிறானோ எனக்குத்\nதெரியாது. ", "புலி வெளியேறியுள்ள கல்லுக்குகை போல ", "அவனைப் பெற்றெடுத்த வயிறுதான் இது. ", "அவன்\nதானாகவே போர்க்களத்தில் தோன்றுவான். ", "(நீங்கள் அவனைப் போருக்கு அழைக்க வேண்டியது இல்லை).", "\n", "\n", "\n", "\n", "பாடல்", "\n", "\n", "\n", "\n", "சிற்றில்", " ", "நல்", " ", "தூண்", " ", "பற்றி", ",\n'", "நின்", " ", "மகன்", "\n", "\n", "யாண்டு", " ", "உளனோ", "?' ", "என", "\n", "வினவுதி", "; ", "என்", " ", "மகன்", "\n", "\n", "யாண்டு", " ", "உளன்ஆயினும்", " ", "அறியேன்", ";\n", "ஓரும்", "\n", "\n", "புலி", " ", "சேர்ந்து", " ", "போகிய", "\n", "கல்", " ", "அளை", " ", "போல", ",", "\n", "\n", "ஈன்ற", " ", "வயிறோ", " ", "இதுவே", ";                  5", "\n", "\n", "தோன்றுவன்", " ", "மாதோ", ", ", "போர்க்களத்தானே", "!", "\n", "\n", "\n", "\n", "திணை", " ", "வாகை", "; ", "துறை", "\n", "ஏறாண்", " ", "முல்லை", ".", "\n", "\n", "காவற்பெண்டின்", " ", "பாட்டு", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "காண்பது புலி இருக்கும் கல் அளை", "பாடல் கூறுவது", "புலி இருந்துவிட்டுப் போன கல்லளை", "\n", "\n", "\n", "\n"]},
{"link": "https://vaiyan.blogspot.com/2014/11/087.html", "title": "புறநானூறு 87 ", "content": ["\n", "அதியமான்", " ", "நெடுமான்", " ", "அஞ்சி", "அரசன் அதியமானின் பகைவர்களை ", "புலவர் ஔவையார்\nஅச்சுறுத்தும் பாடல் இது.", "\n", "\n", "ஒவ்வொரு நாளும் எட்டுத் தேர்களை முழுமையாகச்\nசெய்யும் ", "ஆற்றல் மிக்க தச்சன் ஒருவன் ", "தேர்க்கால் (தேர்ச்சக்கரம்) ஒன்றுக்கு மட்டும் ", "ஒரு மாத காலம் செலவிட்டு ", "முயன்று செய்த தேர் ", "பெற்றிருக்கும் வலிமை போல ", "வல்லமை மிக்க\nஒரு போராளி எங்களிடமும் இருக்கிறான். ", "\n", "\n", "எனவே, பகைவர்களே! ", "அவனை எதிர்த்துப் போர்களம்\nபுகுவதைத் தவிர்த்துவிடுங்கள். ", "\n", "\n", "\n", "\n", "பாடல்", "\n", "\n", "\n", "\n", "களம்", " ", "புகல்", " ", "ஓம்புமின்", ",\n", "தெவ்விர்", "! ", "போர்", " ", "எதிர்ந்து", ",", "\n", "\n", "எம்முளும்", " ", "உளன்", " ", "ஒரு", " ", "பொருநன்", ";\n", "வைகல்", "\n", "\n", "எண்", " ", "தேர்", " ", "செய்யும்", "\n", "தச்சன்", "\n", "\n", "திங்கள்", " ", "வலித்த", " ", "கால்", "\n", "அன்னோனே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "தானை", " ", "மறம்", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "கொனார்க் கோயிலில் உள்ள கலைத்தேரின் சக்கரம்", "இது இங்குத் தேர்க்காலின் மாதிரியாகத் தரப்பட்டுள்ளது ", "\n", "\n", "\n", "\n"]},
{"link": "https://vaiyan.blogspot.com/2014/11/088.html", "title": "புறநானூறு 88 ", "content": ["\n", "அதியமான்", " ", "நெடுமான்", " ", "அஞ்சி", "நீவிர் யாராக இருந்தால் என்ன? ", "உங்களைப் பின்\nதொடர்ந்து வரும் கூழைப்படையை ", "வைத்துக்கொண்டு போரிட்டு வெல்வோம் ", "என்று முனைவதை விட்டுவிடுங்கள்.", "\n", "\n", "என் தலைவன்,", "\n", "\n", "ஒளிரும் உயர்ந்த வேல்மழவர் (மறவர்) பின்னணி\nகொண்ட பெருமகன்.", "\n", "\n", "முழவு போன்ற மார்பினைக் கொண்டவன். ", "\n", "\n", "முழவு - விழாக்காலத்தில் நன்முழக்கத்துக்குப்\nபயன்படும் முழவு.  ", "\n", "\n", "மார்பு – ஒளி வீசும் அணிகலன் பூண்ட மார்பு.", "\n", "\n", "\n", "\n", "பாடல்", "\n", "\n", "\n", "\n", "யாவிர்", " ", "ஆயினும்", ", '", "கூழை", "\n", "தார்", " ", "கொண்டு", "\n", "\n", "யாம்", " ", "பொருதும்", "' ", "என்றல்", "\n", "ஓம்புமின்", " ", "ஓங்கு", " ", "திறல்", "\n", "\n", "ஒளிறு", " ", "இலங்கு", " ", "நெடு", "\n", "வேல்", " ", "மழவர்", " ", "பெருமகன்", ",", "\n", "\n", "கதிர்", " ", "விடு", " ", "நுண்", "\n", "பூண்", " ", "அம்", " ", "பகட்டு", " ", "மார்பின்", "\n", "\n", "விழவு", " ", "மேம்பட்ட", " ", "நல்", "\n", "போர்   5", "\n", "\n", "முழவுத்", " ", "தோள்", " ", "என்னையைக்", "\n", "காணா", " ", "ஊங்கே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "தானை", " ", "மறம்", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "கூழைப்படை (பின்படை)", "\n", "\n", "\n", "\n"]},
{"link": "https://vaiyan.blogspot.com/2014/11/090.html", "title": "புறநானூறு 90 ", "content": ["\n", "அதியமான்", " ", "நெடுமான்", " ", "அஞ்சி", "\n", "உடைந்த வளையல் போல மலர்ந்திருக்கும் காந்தள்\nமலரும், ", "இலை மலிந்த குளவி மலரும் ", "மணம் கமழும் மலைச்சாரலில், ", "புலி சீறின் மான் கூட்டம்\nநிற்குமா?", "மயக்கம் தரும் வானத்துத் திசைகளில், ", "ஞாயிறு\nகாய்ந்தால் இருளும் உண்டோ?", "வரிமணல் கிழியும்படியும், ", "தடுக்கும் கல்\nநொறுங்கும்படியும், ", "அச்சு தாங்கும் அளவுக்குப் பண்டப் பாரம் ஏற்றிய வண்டியை ", "இழுத்துச்\nசெல்லும் ", "பெருமிதக் காளைக்குக் கடக்கமுடியாத நிலப்பகுதியும் உண்டோ?", "\n", "\n", "\n", "\n", "கோட்டைக் கதவின் தாழ்ப்பாள் போன்றதும், ", "முழந்தாள்\nவரை நீண்டிருப்பதுமான ", "குறை இல்லாத, ", "வலிமை மிக்க ", "கைகளை உடைய ", "மழவர் பெருமானே!", "\n", "\n", "\n", "நீ போர்க்களம் புகுந்தால் ", "உன் பெருநில மண்ணைக்\nகைப்பற்றி முழங்கவல்ல ", "போராளிகளும் உள்ளனரோ?", "\n", "\n", "\n", "\n", "இல்லை.", "\n", "\n", "\n", "\n", "பாடல்", "\n", "\n", "\n", "\n", "உடை", " ", "வளை", " ", "கடுப்ப", "\n", "மலர்ந்த", " ", "காந்தள்", "\n", "\n", "அடை", " ", "மல்கு", " ", "குளவியொடு", "\n", "கமழும்", " ", "சாரல்", ",", "\n", "\n", "மறப்", " ", "புலி", " ", "உடலின்", ",\n", "மான்", " ", "கணம்", " ", "உளவோ", "?", "\n", "\n", "மருளின", " ", "விசும்பின்", " ", "மாதிரத்து", "\n", "ஈண்டிய", "\n", "\n", "இருளும்", " ", "உண்டோ", ", ", "ஞாயிறு", "\n", "சினவின்", "?            5", "\n", "\n", "அச்சொடு", " ", "தாக்கிப்", " ", "பார்", "\n", "உற்று", " ", "இயங்கிய", "\n", "\n", "பண்டச்", " ", "சாகாட்டு", " ", "ஆழ்ச்சி", "\n", "சொல்லிய", ",", "\n", "\n", "வரி", " ", "மணல்", " ", "ஞெமர", ",\n", "கல்", " ", "பக", ", ", "நடக்கும்", "\n", "\n", "பெருமிதப்", " ", "பகட்டுக்குத்", " ", "துறையும்", " ", "உண்டோ", "?", "\n", "\n", "எழுமரம்", " ", "கடுக்கும்", " ", "தாள்", "\n", "தோய்", " ", "தடக்", " ", "கை   10", "\n", "\n", "வழு", " ", "இல்", " ", "வன்", "\n", "கை", ", ", "மழவர்", " ", "பெரும", "!", "\n", "\n", "இரு", " ", "நிலம்", " ", "மண்", "\n", "கொண்டு", " ", "சிலைக்கும்", "\n", "\n", "பொருநரும்", " ", "உளரோ", ", ", "நீ", " ", "களம்", "\n", "புகினே", "?", "\n", "\n", "\n", "\n", "திணை", " ", "தும்பை", "; ", "துறை", "\n", "தானை", " ", "மறம்", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/11/089.html", "title": "புறநானூறு 89 ", "content": ["\n", "அதியமான்", " ", "நெடுமான்", " ", "அஞ்சி", "\n", "\n", "\n", "அதியமான் நாட்டின் மீது படையெடுக்க எண்ணிய அரசன் வினாவுதலுக்குப்\nபுலவர் ஔவையார் விடை தருகிறார்.", "\n", "\n", "அணிகலன்களால் அழகு செய்யப்பட்டுப் பருமனாக விளங்கும் அல்குலை\n(பின் இடுப்பை) உடைய பெண்ணே! ", "\n", "\n", "மை தீட்டப்பட்ட கண்ணையும், ஒளிரும் நுதல்முகத்தையும் உடைய விறலியே!", "\n", "\n", "‘உன் நாட்டில் என்னை எதிர்த்துப் போரிடத் தக்க போராளிகளும் உள்ளனரோ?’\nஎன்று கேட்கும் வேந்தே!", "சொல்கிறேன் கேள்", "\n", "\n", "அடிக்கும் குச்சிக்கு அஞ்சாத பாம்பு போலச் சிறிய, பெரிய மறவர்களும்\nஉள்ளனர். ", "\n", "மன்றத்தில் தொங்கிக்கொண்டிருக்கும் போர்த்தண்ணுமையில் (போர்முரசு)\nகாற்று மோதுவதால் உண்டாகும் சிறிய ஒலியைக் கேட்டால் அதனைப் போர் எனக் கருதி எழும் என்\nதலைவனும் இருக்கிறான். ", "\n", "\n", "\n", "\n", "பாடல் ", "\n", "\n", "\n", "\n'", "இழை", " ", "அணிப்", " ", "பொலிந்த", "\n", "ஏந்து", " ", "கோட்டு", " ", "அல்குல்", ",", "\n", "\n", "மடவரல்", ", ", "உண்கண்", ", ", "வாள்", "\n", "நுதல்", ", ", "விறலி", "!", "\n", "\n", "பொருநரும்", " ", "உளரோ", ", ", "நும்", " ", "அகன்", "\n", "தலை", " ", "நாட்டு", "?' ", "என", ",", "\n", "\n", "வினவல்", " ", "ஆனாப்", " ", "பொருபடை", "\n", "வேந்தே", "!", "\n", "\n", "எறி", " ", "கோல்", " ", "அஞ்சா", "\n", "அரவின்", " ", "அன்ன   5", "\n", "\n", "சிறு", " ", "வல்", " ", "மள்ளரும்", "\n", "உளரே", "; ", "அதாஅன்று", ",", "\n", "\n", "பொதுவில்", " ", "தூங்கும்", " ", "விசியுறு", " ", "தண்ணுமை", "\n", "\n", "வளி", " ", "பொரு", " ", "தெண்", "\n", "கண்", " ", "கேட்பின்", ",", "\n", "\n'", "அது", " ", "போர்", "' ", "என்னும்", "\n", "என்னையும்", " ", "உளனே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "தானை", " ", "மறம்", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "அல்குல் அணியைக் காட்டும் படம்", "ஔவையார் பூண்டிருந்த அணிகலன்", "பாடல் காட்டும் பாவை", "இடை அணி பொலிந்த ஏந்து கோட்டு அல்குல் மடவரல்", "இடுப்பில் அணி சூடிய பருத்த பின்தொடை கொண்ட பெண்", "\n", "\n", "\n", "\n"]},
{"link": "https://vaiyan.blogspot.com/2014/11/093.html", "title": "புறநானூறு 93 ", "content": ["\n", "\n", "அதியமான்", " ", "நெடுமான்", " ", "அஞ்சி", "நீ முரசு முழக்கத்துடன் போருக்குச் சென்று வெல்வது எப்படி நடக்கும்", "அதனால் அவர்கள் பிழைத்திருக்கின்றனர்", "நீ பெருந்தகை. ", "வென்ற உனக்கும் விழுப்புண்", "உன்னிடம் தோற்றோடியவர்க்கும் விழுப்புண்", "இருவீரும் விழுப்புண் பேறு பெற்றவர்கள்", "\n", "\n", "\n", "பாடல்", "\n", "\n", "\n", "\n", "திண்", " ", "பிணி", " ", "முரசம்", "\n", "இழுமென", " ", "முழங்கச்", "\n", "\n", "சென்று", ", ", "அமர்", " ", "கடத்தல்", "\n", "யாவது", "? ", "வந்தோர்", "\n", "\n", "தார்", " ", "தாங்குதலும்", " ", "ஆற்றார்", ",\n", "வெடிபட்டு", ",", "\n", "\n", "ஓடல்", " ", "மரீஇய", " ", "பீடு", "\n", "இல்", " ", "மன்னர்", "\n", "\n", "நோய்ப்பால்", " ", "விளிந்த", " ", "யாக்கை", " ", "தழீஇ", ",                  5", "\n", "\n", "காதல்", " ", "மறந்து", ", ", "அவர்", "\n", "தீது", " ", "மருங்கு", " ", "அறுமார்", ",", "\n", "\n", "அறம்", " ", "புரி", " ", "கொள்கை", "\n", "நான்மறை", " ", "முதல்வர்", "\n", "\n", "திறம்", " ", "புரி", " ", "பசும்", "\n", "புல்", " ", "பரப்பினர்", " ", "கிடப்பி", ",", "\n", "\n'", "மறம்", " ", "கந்தாக", " ", "நல்", "\n", "அமர்", " ", "வீழ்ந்த", "\n", "\n", "நீள்", " ", "கழல்", " ", "மறவர்", "\n", "செல்வுழிச்", " ", "செல்க", "!' ", "என  10", "\n", "\n", "வாள்", " ", "போழ்ந்து", " ", "அடக்கலும்", "\n", "உய்ந்தனர்", " ", "மாதோ", "\n", "\n", "வரி", " ", "ஞிமிறு", " ", "ஆர்க்கும்", "\n", "வாய்", " ", "புகு", " ", "கடாஅத்து", "\n", "\n", "அண்ணல்", " ", "யானை", " ", "அடு", "\n", "களத்து", " ", "ஒழிய", ",", "\n", "\n", "அருஞ்", " ", "சமம்", " ", "ததைய", "\n", "நூறி", ", ", "நீ", ",", "\n", "\n", "பெருந்", " ", "தகை", "! ", "விழுப்", "\n", "புண்", " ", "பட்ட", " ", "மாறே", ".               15", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "அதியமான்", " ", "நெடுமான்", " ", "அஞ்சி", " ", "பொருது", " ", "புண்பட்டு", "\n", "நின்றோனை", " ", "ஔவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/11/094.html", "title": "புறநானூறு 94 ", "content": ["\n", "அதியமான்", " ", "நெடுமான்", " ", "அஞ்சி", "\n", "\n", "\n", "பெரும! ", "நீ, ", "நீர்த்துறையில் படிந்திருக்கும் ", "யானை அதன்மீது ஊர்ந்துவந்து ", "அதன் கொம்புகளைக் கழுவும் மக்களுக்கு ", "அடங்கிக் கிடப்பது\nபோல ", "எம்போன்ற பாணர்க்கும் புலவர்க்கும் அடங்கி இனிமை தருபவன். ", "உன் பகைவர்க்கு ", "அந்த யானையின்\nமதநீர் போலக் கொடுமையானவன்.", "\n", "\n", "\n", "\n", "பாடல்", "\n", "\n", "\n", "\n", "ஊர்க்", " ", "குறுமாக்கள்", " ", "வெண்", "\n", "கோடு", " ", "கழாஅலின்", ",", "\n", "\n", "நீர்த்", " ", "துறை", " ", "படியும்", "\n", "பெருங்", " ", "களிறு", " ", "போல", "\n", "\n", "இனியை", ", ", "பெரும", "! ", "எமக்கே", ";\n", "மற்று", " ", "அதன்", "\n", "\n", "\n", "\n", "துன்", " ", "அருங்", " ", "கடாஅம்", "\n", "போல", "\n", "\n", "இன்னாய்", ", ", "பெரும", "! ", "நின்", " ", "ஒன்னாதோர்க்கே", ".\n                  5", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஔவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "ஊர்க்", " ", "குறுமாக்கள்", " ", "வெண்", " ", "கோடு", " ", "கழாஅலின்", ",", "நீர்த்", " ", "துறை", " ", "படியும்", " ", "பெருங்", " ", "களிறு", "\n", "\n", "\n", "\n"]},
{"link": "https://vaiyan.blogspot.com/2014/11/095.html", "title": "புறநானூறு 95 ", "content": ["\n", "அதியமான்", " ", "நெடுமான்", " ", "அஞ்சி - தொண்டைமான்", "ஔவையார் தொண்டைமானிடம் சொல்கிறார்.", "\n", "\n", "இங்கு ", "அங்கு, ", "உன்னிடம் படை இருக்கிறது. ", "வீரர்களின் பயிற்சி\nஇல்லை", "என் தலைவனிடம் பயிற்சி பெற்ற வீரர்கள் வீரர்கள்\nமிகுதி", "என் தலைவன் பொருள் இல்லாதவர்களுக்கு உறவுக்காரன். ", "தன்னிடம் பொருள் இருக்கும்போது ", "அதன் பயனைப் பிறருக்குக் கொடுத்துவிடுவான். ", "தன்னிடம்\nஇல்லாதபோது அவர்களோடு ", "பங்கிட்டுக்கொண்டு", " உண்பான்.", "\n", "\n", "\n", "மக்களுக்கும் அவனுக்கும் நெருங்கிய உறவு. ", "போர் என்றால் அவனைவிட அவன் மக்கள் முன்வந்து நிற்பர்.", "\n", "\n", "\n", "\n", "பாடல்", "\n", "\n", "\n", "இவ்வே", ", ", "பீலி", " ", "அணிந்து", ",\n", "மாலை", " ", "சூட்டி", ",", "\n", "\n", "கண்", " ", "திரள்", " ", "நோன்", "\n", "காழ்", " ", "திருத்தி", ", ", "நெய்", " ", "அணிந்து", ",", "\n", "\n", "கடியுடை", " ", "வியல்", " ", "நகரவ்வே", ";\n", "அவ்வே", ",", "\n", "\n", "பகைவர்க்", " ", "குத்தி", ", ", "கோடு", ", ", "நுதி", ",\n", "சிதைந்து", ",", "\n", "\n", "கொல்", " ", "துறைக்", " ", "குற்றில", "\n", "மாதோ", " ", "என்றும்         5", "\n", "\n", "உண்டாயின்", " ", "பதம்", " ", "கொடுத்து", ",", "\n", "\n", "இல்லாயின்", " ", "உடன்", " ", "உண்ணும்", ",", "\n", "\n", "இல்லோர்", " ", "ஒக்கல்", " ", "தலைவன்", ",", "\n", "\n", "அண்ணல்", " ", "எம்", " ", "கோமான்", ",\n", "வைந்", " ", "நுதி", " ", "வேலே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாள்", " ", "மங்கலம்", ".", "\n", "\n", "அதியமான்", " ", "நெடுமான்", " ", "அஞ்சி", " ", "தூதுவிட", ", ", "தொண்டைமானுழைச்", "\n", "சென்ற", " ", "ஒளவைக்கு", " ", "அவன்", " ", "படைக்கலக்", " ", "கொட்டில்", "\n", "காட்ட", ", ", "ஔவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "தொண்டைமான் ", "தன் படைக்கொட்டிலில் இது போன்ற கருவிகள்", "அணி செய்து வைக்கப்பட்டிருந்ததை", "ஔவையாருக்குக் காட்டினான்", "\n", "\n", "\n", "\n"]},
{"link": "https://vaiyan.blogspot.com/2014/11/096.html", "title": "புறநானூறு 96 ", "content": ["\n", "அதியமான்", " ", "நெடுமான்", " ", "அஞ்சி மகன் பொகுட்டெழினி", "என் தலைவனின் (அதியமான் நெடுமான் அஞ்சியின்) ", "இளையோன் (மகன்) ", "(மண் கொள்ளும் போருக்கு அடையானமான) ", "தும்பைப் பூவைச் சூடியவுடன் ", "இரண்டு\nவகையான பகை உண்டாகிவிட்டது.", "\n", "\n", "ஒன்று, ", "\n", "\n", "மற்றொன்று, ", "\n", "\n", "\n", "\n", "பாடல்", "\n", "\n", "\n", "\n", "அலர்", " ", "பூந்", " ", "தும்பை", "\n", "அம்", " ", "பகட்டு", " ", "மார்பின்", ",", "\n", "\n", "திரண்டு", " ", "நீடு", " ", "தடக்கை", ",\n", "என்னை", " ", "இளையோற்கு", "\n", "\n", "இரண்டு", " ", "எழுந்தனவால்", ", ", "பகையே", ":\n", "ஒன்றே", ",", "\n", "\n", "பூப்", " ", "போல்", " ", "உண்கண்", "\n", "பசந்து", ", ", "தோள்", " ", "நுணுகி", ",", "\n", "\n", "நோக்கிய", " ", "மகளிர்ப்", " ", "பிணித்தன்று", ";\n", "ஒன்றே", ",    5", "\n", "\n'", "விழவின்றுஆயினும்", ", ", "படு", " ", "பதம்", " ", "பிழையாது", ",", "\n", "\n", "மை", " ", "ஊன்", " ", "மொசித்த", "\n", "ஒக்கலொடு", ", ", "துறை", " ", "நீர்க்", "\n", "\n", "கைமான்", " ", "கொள்ளுமோ", "?' ", "என", ",", "\n", "\n", "உறையுள்", " ", "முனியும்", ", ", "அவன்", "\n", "செல்லும்", " ", "ஊரே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "அதியமான்", " ", "நெடுமான்", " ", "அஞ்சி", " ", "மகன்", " ", "பொகுட்டெழினியை", " ", "ஔவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "துறைநீரைக் கைமான் ", "(கையை உடைய விலங்கு) ", "கொள்ளுமோ?", "\n", "\n", "\n", "\n"]},
{"link": "https://vaiyan.blogspot.com/2014/11/097.html", "title": "புறநானூறு 97 ", "content": ["\n", "அதியமான்", " ", "நெடுமான்", " ", "அஞ்சி", "வாள் ", "\n", "\n", "வேல் ", "\n", "\n", "களிறு ", "\n", "\n", "மா ", "\n", "\n", "அரசன் ", "\n", "\n", "இந்த நிலையில் இவனை எதிர்ப்பவர்களே!", "\n", "\n", "கேளுங்கள்.", "\n", "\n", "\n", "இதனையாவது உணர்ந்துகொண்டு போரில் விளையாடுங்கள்.", "\n", "\n", "\n", "\n", "பாடல்", "\n", "\n", "\n", "\n", "போர்க்கு", " ", "உரைஇப்", " ", "புகன்று", " ", "கழித்த", "\n", "வாள்", ",", "\n", "\n", "உடன்றவர்", " ", "காப்புடை", " ", "மதில்", " ", "அழித்தலின்", ",", "\n", "\n", "ஊன்", " ", "உற", " ", "மூழ்கி", ",\n", "உரு", " ", "இழந்தனவே", ";", "\n", "\n", "வேலே", ", ", "குறும்பு", " ", "அடைந்த", "\n", "அரண்", " ", "கடந்து", ", ", "அவர்", "\n", "\n", "நறுங்", " ", "கள்ளின்", " ", "நாடு", "\n", "நைத்தலின்", ",            5", "\n", "\n", "சுரை", " ", "தழீஇய", " ", "இருங்", "\n", "காழொடு", "\n", "\n", "மடை", " ", "கலங்கி", " ", "நிலை", "\n", "திரிந்தனவே", ";", "\n", "\n", "களிறே", ", ", "எழூஉத்", " ", "தாங்கிய", "\n", "கதவம்", " ", "மலைத்து", ", ", "அவர்", "\n", "\n", "குழூஉக்", " ", "களிற்றுக்", " ", "குறும்பு", "\n", "உடைத்தலின்", ",", "\n", "\n", "பரூஉப்", " ", "பிணிய", " ", "தொடி", "\n", "கழிந்தனவே", ";                    10", "\n", "\n", "மாவே", ", ", "பரந்து", " ", "ஒருங்கு", "\n", "மலைந்த", " ", "மறவர்", "\n", "\n", "பொலம்", " ", "பைந்", " ", "தார்", "\n", "கெடப்", " ", "பரிதலின்", ",", "\n", "\n", "களன்", " ", "உழந்து", " ", "அசைஇய", "\n", "மறுக்", " ", "குளம்பினவே", ";", "\n", "\n", "அவன்", " ", "தானும்", ", ", "நிலம்", "\n", "திரைக்கும்", " ", "கடல்", " ", "தானைப்", "\n", "\n", "பொலந்", " ", "தும்பைக்", " ", "கழல்", "\n", "பாண்டில்         15", "\n", "\n", "கணை", " ", "பொருத", " ", "துளைத்", "\n", "தோலன்னே", ".", "\n", "\n", "ஆயிடை", ", ", "உடன்றோர்", " ", "உய்தல்", "\n", "யாவது", "? '", "தடந்", " ", "தாள்", ",", "\n", "\n", "பிணிக்", " ", "கதிர்", ", ", "நெல்லின்", "\n", "செம்மல்", " ", "மூதூர்", "\n", "\n", "நுமக்கு", " ", "உரித்தாகல்", " ", "வேண்டின்", ",\n", "சென்று", " ", "அவற்கு", "\n", "\n", "இறுக்கல்", " ", "வேண்டும்", ", ", "திறையே", "; ", "மறுப்பின்", ",                  20", "\n", "\n", "ஒல்வான்", " ", "அல்லன்", ", ", "வெல்போரான்", "'\n", "எனச்", "\n", "\n", "சொல்லவும்", " ", "தேறீராயின்", ", ", "மெல்", " ", "இயல்", ",", "\n", "\n", "கழல்", " ", "கனி", " ", "வகுத்த", "\n", "துணைச்", " ", "சில்", " ", "ஓதி", ",", "\n", "\n", "குறுந்", " ", "தொடி", " ", "மகளிர்", "\n", "தோள்", " ", "விடல்", "\n", "\n", "இறும்பூது", " ", "அன்று", "; ", "அஃது", " ", "அறிந்து", "\n", "ஆடுமினே", ".                25", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஔவையார் ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "இங்குள்ள படத்தில் தோன்றுவது நேபாளம் ", "சங்குநாராயணன் கோயிலில் உள்ள யானை", "பாடலில் இழந்துவிட்டதாகக் கூறப்பட்டிருக்கும் பூண்", "இந்த யானையின் தந்தத்தில் இருப்பதைக் காணலாம்", "\n", "\n", "\n", "\n"]},
{"link": "https://vaiyan.blogspot.com/2014/11/098.html", "title": "புறநானூறு 98 ", "content": ["\n", "அதியமான்", " ", "நெடுமான்", " ", "அஞ்சி", "வேந்தே!", "\n", "\n", "\nஉன் போர்யானை செல்வதைப் பார்த்தவர்கள் ", "தம்\nமதில் கதவை ‘எழு’ என்னும் தாழ்ப்பாள் போட்டுக்கொண்டு ", "உள்ளே ஒடுங்கிக்கொண்டனர்.", "உன் குதிரை போர்க்களத்தில் ", "பிணத்தின்மேல்\nகுளம்பைப் பாய்ச்சிச் செல்லக் கண்டவர் ", "கவைமுள் வேலி போட்டு ", "வீட்டு வாயிலை அடைத்துக்கொண்டனர்.", "தோல்கவசம் இடாத உன் வேலைக் கண்டவர் ", "தம் உடலில்\nதோல்கவசம் அணிந்துகொண்டனர்.", "உன் படைமறவர் மார்பில் விழுப்புண் வடுக்களைப்\nபார்த்தவர் ", "தம் அம்புகளை எடுக்காமல் புட்டிலில் வைத்துக்கொண்டனர்.", "நீயோ வெண்சிறு கடுகைப் புகைத்துப் ", "போரிட\nவிரும்பாமையைத் உன் பகைவர் தெரியப்படுத்தியும் ", "எமன் போல் தாக்குகிறாய்.", "\n", "\n", "\n", "\n", "இதனால், ", "விளைந்திருக்கும் உன் பகைவர் நிலம் ", "சாய்ந்துவிடும் நிலையில் இருக்கிறதே. ", "\n", "\n", "\n", "\n", "பாடல்", "\n", "\n", "\n", "\n", "முனைத்", " ", "தெவ்வர்", " ", "முரண்", "\n", "அவியப்", "\n", "\n", "பொரக்", " ", "குறுகிய", " ", "நுதி", "\n", "மருப்பின்", " ", "நின்", "\n", "\n", "இனக்", " ", "களிறு", " ", "செலக்", "\n", "கண்டவர்", "\n", "\n", "மதில்", " ", "கதவம்", " ", "எழுச்", "\n", "செல்லவும்", ",", "\n", "\n", "பிணன்", " ", "அழுங்கக்", " ", "களன்", "\n", "உழக்கிச்    5", "\n", "\n", "செலவு", " ", "அசைஇய", " ", "மறுக்", "\n", "குளம்பின்", " ", "நின்", "\n", "\n", "இன", " ", "நல்", " ", "மாச்", "\n", "செலக்", " ", "கண்டவர்", "\n", "\n", "கவை", " ", "முள்ளின்", " ", "புழை", "\n", "அடைப்பவும்", ",", "\n", "\n", "மார்புறச்", " ", "சேர்ந்து", " ", "ஒல்காத்", "\n", "\n", "தோல்", " ", "செறிப்பு", " ", "இல்", "\n", "நின்", " ", "வேல்", " ", "கண்டவர்        10", "\n", "\n", "தோல்", " ", "கழியொடு", " ", "பிடி", "\n", "செறிப்பவும்", ",", "\n", "\n", "வாள்", " ", "வாய்த்த", " ", "வடுப்", "\n", "பரந்த", " ", "நின்", "\n", "\n", "மற", " ", "மைந்தர்", " ", "மைந்து", "\n", "கண்டவர்", "\n", "\n", "புண்", " ", "படு", " ", "குருதி", "\n", "அம்பு", " ", "ஒடுக்கவும்", ",", "\n", "\n", "நீயே", ", ", "ஐயவி", " ", "புகைப்பவும்", "\n", "தாங்காது", ", ", "ஒய்யென", ",      15", "\n", "\n", "உறுமுறை", " ", "மரபின்", " ", "புறம்", "\n", "நின்று", " ", "உய்க்கும்", "\n", "\n", "கூற்றத்து", " ", "அனையை", "; ", "ஆகலின்", ", ", "போற்றார்", "\n", "\n", "இரங்க", " ", "விளிவதுகொல்லோ", " ", "வரம்பு", "\n", "அணைந்து", "\n", "\n", "இறங்குகதிர்", " ", "அலம்வரு", " ", "கழனி", ",", "\n", "\n", "பெரும்", " ", "புனல்", " ", "படப்பை", ",\n", "அவர்", " ", "அகன்", " ", "தலை", " ", "நாடே", "!    20", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", "; ", "திணை", " ", "வஞ்சியும்", ", ", "துறை", " ", "கொற்ற", " ", "வள்ளையும்", " ", "ஆம்", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஔவையார் ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "படத்தில் இடப்புறம் ஐயவி என்னும் எண்ணெய் எடுக்க உதவும் வெண்சிறு கடுகு", "வலப்புறம் தாளிக்கும் கடுகு", "காயம் பட்டுக் கிடப்பவரின் பக்கத்தில் ஐயவி எண்ணெய் ஊற்றிப் புதைத்தல் சங்ககால வழக்கம்.", "பிறர் அவர்களை இடையூறு செய்யக்கூடாது என்பதன் அடையாளமாக இப் புகை எழுப்பப்படும்.", "ஐயவி புகைத்தால் போய் தீண்டாது எனவும் நம்பினர். ", "\n", "\n", "\n", "\n"]},
{"link": "https://vaiyan.blogspot.com/2014/11/085.html", "title": "புறநானூறு 85 ", "content": ["\n", "சோழன்", " ", "போர்வைக்கோப்", " ", "பெருநற்கிள்ளி", "என் தலைவன் போர் புரிகிறான். ", "இந்த இடம் அவன் ஊர்\nஅன்று. ", "அவன் நாடும் அன்று. ", "எனவே ஒரு சாரார் அவன் வெற்றி பெற்றான் என்கின்றனர். ", "மற்றொரு\nசாரார் வெற்றி இல்லை என்கின்றனர். ", "இப்படி இவர்கள் சொல்வது நல்லதாகப் போய்விட்டது. ", "அதனால்\nநானே என் சிலம்பு ஒலிக்க ஓடி ", "நேரில் சென்று ", "பனை மரத்து அடிவேர்ப் பகுதியில் நின்றுகொண்டு\nபார்த்தேன். ", "அவன் கண்டது வெற்றியே.", "\n", "\n", "\n", "\n", "பாடல்", "\n", "\n", "\n", "\n", "என்னைக்கு", " ", "ஊர்", " ", "இஃது", " ", "அன்மையானும்", ",", "\n", "\n", "என்னைக்கு", " ", "நாடு", " ", "இஃது", " ", "அன்மையானும்", ",", "\n", "\n'", "ஆடு", " ", "ஆடு", "' ", "என்ப", ",\n", "ஒரு", " ", "சாரோரே", ";", "\n", "\n'", "ஆடு", " ", "அன்று", "' ", "என்ப", ",\n", "ஒரு", " ", "சாரோரே", ";", "\n", "\n", "நல்ல", ", ", "பல்லோர்", " ", "இரு", "\n", "நன்", " ", "மொழியே", ";                  5", "\n", "\n", "அம்", " ", "சிலம்பு", " ", "ஒலிப்ப", "\n", "ஓடி", ", ", "எம்", " ", "இல்", ",", "\n", "\n", "முழாஅரைப்", " ", "போந்தை", " ", "பொருந்தி", " ", "நின்று", ",", "\n", "\n", "யான்", " ", "கண்டனன்", ", ", "அவன்", "\n", "ஆடு", " ", "ஆகுதலே", ".", "\n", "\n", "\n", "\n", "திணை", " ", "கைக்கிளை", "; ", "துறை", "\n", "பழிச்சுதல்", ".", "\n", "\n", "அவனைப்", " ", "பெருங்கோழிநாய்கன்", " ", "மகள்", "\n", "நக்கண்ணையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "முழா அரைப் போந்தை", "முழவு போன்ற அடிப்பகுதி", "கொண்ட பனை", "\n", "\n", "\n", "\n"]},
{"link": "https://vaiyan.blogspot.com/2014/11/099.html", "title": "புறநானூறு 99 ", "content": ["\n", "அதியமான்", " ", "நெடுமான்", " ", "அஞ்சி - கோவலூரை அழித்தது", "வேந்தே!", "\n", "\n", "உன் முன்னோர் அமரராகிய தேவர்களை வழிபட்டனர். ", "அவர்களுக்கு வேள்வியில் உணவு அளித்தனர். ", "கரும்புப் பயிரை இந்த நிலத்துக்குக் கொண்டுவந்தனர். ", "நீர் சூழ்ந்த நில உலகில் ஆட்சிச் சக்கரத்தை உருட்டினர். ", "நீ அவர்களைப் போல அரசுத் தாயத்தைப் பெற்றிருக்கிறாய். ", "உன் காலிலுள்ள வீரக் கழலைக் கொடைக்கழலாக மாற்றிக்கொண்டிருக்கிறாய். ", "உன் வேலில் பனம்பூ\nசூடிக்கொண்டிருக்கிறாய். ", "பனம்பூ சேரர் குடிப்பூ", " ", "ஏழு அரசர்களை வென்றிருக்கிறாய். ", "அதன் அடையாளமாக ‘எழுபொறி நாட்டம்’ ", "(ஏழு முடிமன்னர் தலை பொறித்த காட்சி ஆரம்) அணிந்துகொண்டிருக்கிறாய். ", "இத்தகைய ஆற்றலை\nவெளிப்படுத்திய அன்று ", "உன் வெற்றிகள் பாடமுடியாத சிறப்பினைக் கொண்டிருந்தன. ", "இன்று நீ\nகோவலூரை வென்ற வேலின் பெருமையைப் ", "‘பரணர்’ பாடியுள்ளார். ", "(இந்தப் பாடல் நமக்குக் கிடைக்கவில்லை)", "\n", "\n", "\n", "\n", "நான் என்ன பாடுவேன்?", "\n", "\n", "\n", "\n", "பாடல்", "\n", "\n", "\n", "\n", "அமரர்ப்", " ", "பேணியும்", ", ", "ஆவுதி", "\n", "அருத்தியும்", ",", "\n", "\n", "அரும்", " ", "பெறல்", " ", "மரபின்", "\n", "கரும்பு", " ", "இவண்", " ", "தந்தும்", ",", "\n", "\n", "நீர்", " ", "அக", " ", "இருக்கை", "\n", "ஆழி", " ", "சூட்டிய", "\n", "\n", "தொல்", " ", "நிலை", " ", "மரபின்", "\n", "நின்", " ", "முன்னோர்", " ", "போல", ",", "\n", "\n", "ஈகை", " ", "அம்", " ", "கழல்", "\n", "கால்", ", ", "இரும்", " ", "பனம்", " ", "புடையல்", ",            5", "\n", "\n", "பூ", " ", "ஆர்", " ", "காவின்", ",\n", "புனிற்றுப்", " ", "புலால்", " ", "நெடு", " ", "வேல்", ",", "\n", "\n", "எழு", " ", "பொறி", " ", "நாட்டத்து", "\n", "எழாஅத்", " ", "தாயம்", "\n", "\n", "வழு", " ", "இன்று", " ", "எய்தியும்", "\n", "அமையாய்", ", ", "செரு", " ", "வேட்டு", ",", "\n", "\n", "இமிழ்", " ", "குரல்", " ", "முரசின்", "\n", "எழுவரொடு", " ", "முரணிச்", "\n", "\n", "சென்று", ", ", "அமர்", " ", "கடந்து", ",\n", "நின்", " ", "ஆற்றல்", " ", "தோற்றிய   10", "\n", "\n", "அன்றும்", ", ", "பாடுநர்க்கு", " ", "அரியை", "; ", "இன்றும்", "\n", "\n", "பரணன்", " ", "பாடினன்", " ", "மற்கொல்", "\n", "மற்று", " ", "நீ", "\n", "\n", "முரண்", " ", "மிகு", " ", "கோவலூர்", "\n", "நூறி", ", ", "நின்", "\n", "\n", "அரண்", " ", "அடு", " ", "திகிரி", "\n", "ஏந்திய", " ", "தோளே", "!", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", "; ", "திணை", " ", "வஞ்சியும்", ", ", "துறை", " ", "கொற்ற", " ", "வள்ளையும்", " ", "ஆம்", ".", "\n", "\n", "அதியமான்", " ", "நெடுமான்", " ", "அஞ்சி ", "கோவலூர்", " ", "எறிந்தானை", " ", "ஔவையார் ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "அதியமானின் முன்னோன் ஒருவன்", "கரும்பை வானுலகிலிருந்து ", "மண்ணுலகுக்குக் ", "கொண்டுவந்தானாம்", "\n", "\n", "\n", "\n"]},
{"link": "https://vaiyan.blogspot.com/2014/11/100.html", "title": "புறநானூறு 100", "content": ["\n", "\n", "அதியமான்", " ", "நெடுமான்", " ", "அஞ்சி", "பிறந்திருக்கும் மகனைப் ", "போர்க்கோலத்துடன்\nவந்து பார்க்கிறான் அரசன் அஞ்சி.", "\n", "\n", "கையிலே வேல். ", "காலிலே வீரக்கழல். ", "உடலிலே வியர்வை. ", "கழுத்திலே பகைவர் வெட்டிய புண். ", "பித்தை என்னும் உச்சிச்சிண்டு போட்ட தலையிலே ", "ஊசியால்\nகோத்து வளைத்துக் கட்டிய ", "பனம்பூக் கண்ணி", ". ", "(சேரர் குடிப்பூ)", " ", "இந்தப் பூவோடு வெட்சிப் பூவும், வேங்கைப்\nபூவும் ", "சேர்த்துத் தொடுக்கப்பட்டிருந்தன.", "வரிப்புலி தாக்கிய வலிமை மிக்க களிறு (ஆண்யானை)\nபோல ", "மாறாத  சினத்துடன் காணப்படுகிறான்.", "பகைவரைச் சினந்து பார்த்த அவன் கண்ணின் சிவப்பு ", "இன்னும் மாறவில்லை.", "\n", "\n", "\n", "\n", "இவனைத் தாக்கியவர் பிழைத்தவராக மாறப்போவது\nஇல்லை.", "\n", "\n", "பாடல்", "\n", "\n", "\n", "\n", "கையது", " ", "வேலே", "; ", "காலன", "\n", "புனை", " ", "கழல்", ";", "\n", "\n", "மெய்யது", " ", "வியரே", "; ", "மிடற்றது", "\n", "பசும்", " ", "புண்", ";", "\n", "\n", "வட்கர்", " ", "போகிய", " ", "வளர்", "\n", "இளம்", " ", "போந்தை", "\n", "\n", "உச்சிக்", " ", "கொண்ட", " ", "ஊசி", "\n", "வெண்", " ", "தோட்டு", ",", "\n", "\n", "வெட்சி", " ", "மா", " ", "மலர்", ",\n", "வேங்கையொடு", " ", "விரைஇ", ",                 5", "\n", "\n", "சுரி", " ", "இரும்", " ", "பித்தை", "\n", "பொலியச்", " ", "சூடி", ",", "\n", "\n", "வரிவயம்", " ", "பொருத", " ", "வயக்", "\n", "களிறு", " ", "போல", ",", "\n", "\n", "இன்னும்", " ", "மாறாது", " ", "சினனே", ";\n", "அன்னோ", "!", "\n", "\n", "உய்ந்தனர்", " ", "அல்லர்", ", ", "இவன்", " ", "உடற்றியோரே", ";", "\n", "\n", "செறுவர்", " ", "நோக்கிய", " ", "கண்", ",\n", "தன்  10", "\n", "\n", "சிறுவனை", " ", "நோக்கியும்", ", ", "சிவப்பு", "\n", "ஆனாவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", "; ", "திணை", " ", "வஞ்சியும்", ", ", "துறை", " ", "கொற்றவள்ளையும்", " ", "ஆம்", ".", "\n", "\n", "அதியமான்", " ", "தவமகன்", " ", "பிறந்தவனைக்", " ", "கண்டானை", " ", "ஔவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "\n", "\n", "\n"]},
{"link": "https://vaiyan.blogspot.com/2014/11/101.html", "title": "புறநானூறு 101", "content": ["\n", "அதியமான் நெடுமான் அஞ்சி", "\n", "\n", "\n", "இயங்குபடம் காட்சி - யானைக் கோட்டுக்கு இடையே சோற்றுக்கவளம் வைத்து ஊட்டுதல்.", "\n", "\n", "அதியமானிடம் பரிசில் வேண்டும் புலவர் ஒருவர்", "தன்\nநெஞ்சுக்குத் தானே சொல்லிக்கொள்வது போன்று ", "அதியமான் பற்றித் தெரிவிக்கிறார்.", "\n", "\n", "\n", "\n", "ஒருநாள், இருநாள் அன்று. ", "பலநாள் பலரோடு சென்று\nபரிசில் வேண்டினாலும் ", "முதல்நாள் விருப்பத்துடன் வழங்கியது போலவே ", "எல்லா நாளும் எல்லாருக்கும்\nவிருப்பத்தோடு வழங்குவான். ", "\n", "\n", "அவன் அணிகலன் பூண்ட யானைமேல் வரும் ‘அஞ்சி\nஅதியமான்’. ", "\n", "\n", "அவனிடம் பரிசில் பெறுவதற்குக் ", "காலம் தாழ்ந்தாலும், ", "தாழாவிட்டாலும் ", "களிறு தன் தந்தங்களுக்கு இடையில் ", "வைத்த சோற்றுக் கவளம் அதற்குப்\nபயன்படுவது போல ", "அவன் பரிசில் நமக்கு உதவும்.", "\n", "\n", "உண்ண ஏமாந்திருக்கும் நெஞ்சமே! ", "வருந்த வேண்டா.\n", "\n", "\n", "அவன் தாள் வாழ்க.", "பாடல் 101    ", "ஒரு நாள் செல்லலம்; இரு நாள் செல்லலம்;", "பல நாள் பயின்று, பலரொடு செல்லினும்,", "தலை நாள் போன்ற விருப்பினன்மாதோ", "இழை அணி யானை இயல் தேர் அஞ்சி", "அதியமான்; பரிசில் பெறூஉம் காலம்", "நீட்டினும், நீட்டாதுஆயினும், களிறு தன்", "கோட்டு இடை வைத்த கவளம் போலக்", "கையகத்தது; அது பொய் ஆகாதே;", "அருந்த ஏமாந்த நெஞ்சம்!", "வருந்த வேண்டா; வாழ்க, அவன் தாளே!", "               ", "திணை பாடாண் திணை; ", "துறை பரிசில் கடாநிலை.", "அதியமான் நெடுமான் அஞ்சியை ", "ஔவையார் ", "பாடியது.", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "\n", "ஆங்கிலத்தில்", " ", "இதன்", " ", "செய்தி", "\n", "\n", "\n", "\n"]},
{"link": "https://vaiyan.blogspot.com/2014/11/103.html", "title": "புறநானூறு 103", "content": ["\n", "அதியமான் நெடுமான் அஞ்சி", "விறலி! ", "ஒருபக்கம் பதலை, ", "மற்றொரு பக்கம் முழவு ", "என்று இருபுறமும் இசைக்கருவிகள் தொங்க, ", "கவிழ்த்து வைத்திருக்கும் மண்டை மலரும்படி ", " ", "உணவு அளிப்பவர் யார் எனத் தேடிக்கொண்டு ", "காட்டு வழியில்\nஅமர்ந்திருக்கிறாய்.", "\n", "\n", "அஞ்சி அரசன் பல வேல்களுடனும், ", "மேகம் போன்ற யானைக் கூட்டத்துடனும்  ", "பகைநாட்டில் இருக்கிறான். ", "அவனிடம் செல்வாயானால், ", "அவன் துன்புற்றுக்கொண்டிருக்கும் காலமானாலும் ", "உன் மண்டையில்\nபுலால் உணவு நல்கிக் காப்பாற்றுவான். ", "\n", "\n", "அவன் திருவடி நிழல் வாழ்க. ", "\n", "\n", "\n", "\n", "பாடல்", "\n", "\n", "\n", "\n", "ஒரு", " ", "தலைப்", " ", "பதலை", "\n", "தூங்க", ", ", "ஒரு", " ", "தலைத்", "\n", "\n", "தூம்பு", " ", "அகச்", " ", "சிறு", "\n", "முழாத்", " ", "தூங்கத்", " ", "தூக்கி", ",", "\n", "\n'", "கவிழ்ந்த", " ", "மண்டை", " ", "மலர்க்குநர்", " ", "யார்", "?'\n", "எனச்", "\n", "\n", "சுரன்முதல்", " ", "இருந்த", " ", "சில்", " ", "வளை", "\n", "விறலி", "!", "\n", "\n", "செல்வைஆயின்", ", ", "சேணோன்", " ", "அல்லன்", ";            5", "\n", "\n", "முனை", " ", "சுட", " ", "எழுந்த", "\n", "மங்குல்", " ", "மாப்", " ", "புகை", "\n", "\n", "மலை", " ", "சூழ்", " ", "மஞ்சின்", ",\n", "மழ", " ", "களிறு", " ", "அணியும்", "\n", "\n", "பகைப்", " ", "புலத்தோனே", ", ", "பல்", "\n", "வேல்", " ", "அஞ்சி", ";", "\n", "\n", "பொழுது", " ", "இடைப்படாஅப்", " ", "புலரா", "\n", "மண்டை", "\n", "\n", "மெழுகு", " ", "மெல்", " ", "அடையின்", "\n", "கொழு", " ", "நிணம்", " ", "பெருப்ப", ",  10", "\n", "\n", "அலத்தற்", " ", "காலை", " ", "ஆயினும்", ",", "\n", "\n", "புரத்தல்", " ", "வல்லன்", "; ", "வாழ்க", ", ", "அவன்", "\n", "தாளே", "!", "\n", "\n                ", "\n", "\n", "திணை", " ", "பாடாண்", " ", "திணை", "; ", "துறை", " ", "விறலியாற்றுப்படை", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஔவையார்", " ", "பாடியது", ".", "\n", "\n                ", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "உணவு உண்ணும் மண்டை", "\n", "\n", "\n", "\n"]},
{"link": "https://vaiyan.blogspot.com/2014/11/102.html", "title": "புறநானூறு 102", "content": ["\n", "அதியமான் நெடுமான் அஞ்சி மகன் பொகுட்டெழினி", "வண்டியில் ஏற்றியுள்ள பாரம் பெரிது ", "எனினும் ", "வண்டியில் பூட்டியிருக்கும்\nநுகத்தில் ", "அதனை இழுத்துச் செல்லும் ", "இளமைப்பருவத்து எருதுக்கு ", "நுகத்தில் பாரம் தெரியாது. ", "வண்டி பள்ளத்தில் இறங்கினாலும் ", "மேட்டில் ஏறினாலும் ", "பாரமானது ", "எருது இழுக்கும் நுகப்பகுதியில்\nதாக்காமல் இருக்க ", "வண்டியின் பின்பக்கம் ", "நடுப் பார்மரத்தில் சேம-அச்சு என்னும் ", "துளையிட்டு\nமாட்டிய குத்துக்கட்டையைக் ", "கட்டித் தொங்கவிட்டிருப்பர். ", "அதுபோல ", "இளவரசன் ", "பொகுட்டெழினி\nஆட்சிக்கு", " ", "அரசன் ", "அதியமான் சேம அச்சாக", " இருந்துவந்தான். ", "இளவரசன் பொகுட்டெழினி முழுநிலா\nபோலத் திகழ்ந்தான். ", "அவன் ஆட்சியில் வாழும் மக்களுக்கு இருள் எங்கு இருக்கும்?", "இருக்காது என்பது கருத்து ", "பாடல் 102    ", "'எருதே இளைய; நுகம் உணராவே;", "சகடம் பண்டம் பெரிது பெய்தன்றே;", "அவல் இழியினும், மிசை ஏறினும்,", "அவணது அறியுநர் யார்?' என, உமணர்", "கீழ் மரத்து யாத்த சேம அச்சு அன்ன,", "இசை விளங்கு கவி கை நெடியோய்! திங்கள்", "நாள் நிறை மதியத்து அனையை; இருள்", "யாவணதோ, நின் நிழல் வாழ்வோர்க்கே?", "               ", "திணை பாடாண் திணை; ", "துறை இயன்மொழி.", "அதியமான் நெடுமான் அஞ்சி மகன் பொகுட்டெழினியை ", "ஔவையார் ", "பாடியது.", "               ", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "இளவரசன் இள-எருது. ", "அவன் இழுக்கும் ஆட்சி வண்டிக்கு", "அரசன் சேம-அச்சு", "\n", "\n", "\n", "\n"]},
{"link": "https://vaiyan.blogspot.com/2014/11/104.html", "title": "புறநானூறு 104", "content": ["\n", "அதியமான் நெடுமான் அஞ்சி", "சிறுவர் விளையாடிக் கலக்கும் ", "முழங்கால் அளவு\nநீரிலும் ", "முதலை யானையை வீழ்த்தி இழுத்து அழித்துவிடும். ", "என் தலைவன் அந்த முதலை போன்றவன்.", "\n", "\n", "மறவர்களே! ", "இளையவன் என்று அவனோடு போரிட்டு\nவிளையாடாதீர்கள். ", "\n", "\n", "\n", "\n", "பாடல்", "\n", "\n", "\n", "\n", "போற்றுமின்", ", ", "மறவீர்", "! ", "சாற்றுதும்", ", ", "நும்மை", ":", "\n", "\n", "ஊர்க்", " ", "குறுமாக்கள்", " ", "ஆடக்", "\n", "கலங்கும்", "\n", "\n", "தாள்", " ", "படு", " ", "சில்", "\n", "நீர்க்", " ", "களிறு", " ", "அட்டு", " ", "வீழ்க்கும்", "\n", "\n", "ஈர்ப்புடைக்", " ", "கராஅத்து", " ", "அன்ன", " ", "என்னை", "\n", "\n", "நுண்", " ", "பல்", " ", "கருமம்", "\n", "நினையாது", ",    5", "\n", "\n'", "இளையன்", "' ", "என்று", " ", "இகழின்", ",\n", "பெறல்", " ", "அரிது", ", ", "ஆடே", ".", "\n", "\n                ", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஔவையார்", " ", "பாடியது", ".", "\n", "\n                ", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "நெடும்புனலில் வெல்லும் முதலை ", "- திருக்குறள் - 495", "\n", "\n", "\n", "\n"]},
{"link": "https://vaiyan.blogspot.com/2014/11/105.html", "title": "புறநானூறு 105", "content": ["\n", "வேள்", " ", "பாரி", "ஒளிரும் முகம் கொண்ட விறலியே! ", "பாரிவேள் அரசனிடம்\nபாடிக்கொண்டு சென்றால் ", "சிறந்த அணிகலன்களைப் பரிசாகப் பெறலாம். ", "வண்டு ஊதும் குவளை மலரில்\nசிதறி ", "மழை பெய்தாலும் பெய்யாவிட்டாலும், ", "கொள் விதைக்க உழுத வயலின் ", "படைச்சால் வாய்க்கால்\nவழியே ஓடும்படி ", "பாயும் அவன் நாட்டு அருவி நீரைக் காட்டிலும் ", "அவன் இனிய பாங்கினை உடையவன். ", " ", "\n", "\n", "\n", "\n", "பாடல்", "\n", "\n", "சேயிழை", " ", "பெறுகுவை", " ", "வாள்", "\n", "நுதல்", " ", "விறலி", "!", "\n", "\n", "தடவு", " ", "வாய்க்", " ", "கலித்த", "\n", "மா", " ", "இதழ்க்", " ", "குவளை", "\n", "\n", "வண்டு", " ", "படு", " ", "புது", "\n", "மலர்த்", " ", "தண்", " ", "சிதர்", " ", "கலாவப்", "\n", "\n", "பெய்யினும்", ", ", "பெய்யாது", " ", "ஆயினும்", ", ", "அருவி", "\n", "\n", "கொள்", " ", "உழு", " ", "வியன்", "\n", "புலத்து உழை", " ", "கால்", " ", "ஆக", ",                              5", "\n", "\n", "மால்புடை", " ", "நெடு", " ", "வரைக்", " ", "கோடுதோறு", "\n", "இழிதரும்", "\n", "\n", "நீரினும்", " ", "இனிய", " ", "சாயல்", "\n", "\n", "பாரி", " ", "வேள்பால்", " ", "பாடினை", "\n", "செலினே", ".", "\n", "\n                ", "\n", "\n", "திணை", " ", "பாடாண்", " ", "திணை", "; ", "துறை", " ", "விறலியாற்றுப்படை", ".", "\n", "\n", "வேள்", " ", "பாரியைக்", " ", "கபிலர்", " ", "பாடியது", ".", "\n", "\n                ", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "கொள்ளு", "\n", "\n", "\n", "\n"]},
{"link": "https://vaiyan.blogspot.com/2014/11/106.html", "title": "புறநானூறு 106", "content": ["\n", "வேள்", " ", "பாரி", "நல்லது, தீயது என்று கடவுளுக்கு இல்லை. ", "அற்பமான\nஎருக்கம் பூவையும் கடவுள் சூடிக்கொள்வார். ", "அதுபோல ", "ஏதுமறியாத மடையன், ", "பெண் ", "யாராயிருந்தாலும் ", "பாரி வழங்குவான்.", "\n", "\n", "\n", "\n", "பாடல்", "\n", "\n", "\n", "\n", "நல்லவும்", " ", "தீயவும்", " ", "அல்ல", " ", "குவி", "\n", "இணர்ப்", "\n", "\n", "புல்", " ", "இலை", " ", "எருக்கம்", "\n", "ஆயினும்", ", ", "உடையவை", "\n", "\n", "கடவுள்", " ", "பேணேம்", " ", "என்னா", ";\n", "ஆங்கு", ",", "\n", "\n", "மடவர்", " ", "மெல்லியர்", " ", "செல்லினும்", ",", "\n", "\n", "கடவன்", ", ", "பாரி", " ", "கை", "\n", "வண்மையே", ".               5", "\n", "\n                ", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "வேள்", " ", "பாரியைக்", " ", "கபிலர்", " ", "பாடியது", ".", "\n", "\n                ", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "புல் இலை எருக்கம் பூ", "வெள்ளெருக்கம பூ", "\n", "\n", "\n", "\n"]},
{"link": "https://vaiyan.blogspot.com/2014/12/107.html", "title": "புறநானூறு 107", "content": ["\n", "வேள்", " ", "பாரி", "பாரியின்\nகொடையைப் பழிப்பது போலப் புகழும் பாடல் இது. ", "தண்டியலங்காரம் போன்ற அணி நூல்கள் இவ்வாறு\nபாடுவதை ‘வஞ்சப்புகழ்ச்சி அணி’ என்று கூறுகின்றன.", "\n", "\n", "\n", "\n", "பாரி\nபாரி என்று ", "செந்நாப் புலவர் ஒருவரைப் புகழ்ந்துகொண்டே இருக்கிறார். ", "இது தகுமா? ", "பாரியைப்\nபோல வழங்கும் மழை ஒன்றும் இருக்கிறதே!", "\n", "\n", "\n", "\n", "பாடல்", "\n", "\n", "\n", "\n", "'", "பாரி", " ", "பாரி", "' ", "என்று", " ", "பல", " ", "ஏத்தி", ",", "\n", "\n", "ஒருவற்", " ", "புகழ்வர்", ", ", "செந்", " ", "நாப்", " ", "புலவர்", ";", "\n", "\n", "பாரி", " ", "ஒருவனும்", " ", "அல்லன்", ";", "\n", "\n", "மாரியும்", " ", "உண்டு", ", ", "ஈண்டு", " ", "உலகு", " ", "புரப்பதுவே", ".", "\n", "\n", "            ", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "வேள்", " ", "பாரியைக்", " ", "கபிலர்", " ", "பாடியது", ".", "\n", "\n", "            ", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இந்த மழைமேகம் போல் ", "பாரி உலகைக் காப்பவன்", "\n", "\n", "\n", "\n"]},
{"link": "https://vaiyan.blogspot.com/2014/12/108.html", "title": "புறநானூறு 108", "content": ["\n", "வேள்", " ", "பாரி", "மலைவாழ்\nகுறத்தியர் ", "சந்தனக் கட்டையின் ஒரு நுனியில் தீ மூட்டித் தொங்கவிட்டிருப்பர். ", "அதன் மணம் ", "பூத்திருக்கும் வேங்கைப் பூ மணத்தோடு சேர்ந்து ", "மலைச்சாரலில் கமழும். ", "இப்படிப்பட்ட மணம்\nகமழும் நாட்டின் அரசன் பாரி. ", "பரிசில் வேண்டுவோர் கேட்டால் ", "பாரி தன்னையே பரிசாக அவர்களுக்குக்\nகொடுத்துவிடுவான்.", "\n", "\n", "\n", "\n", "பாடல்", "\n", "\n", "\n", "\n", "குறத்தி", " ", "மாட்டிய", " ", "வறல்", " ", "கடைக்", " ", "கொள்ளி", "\n", "\n", "ஆரம்", " ", "ஆதலின்", ", ", "அம்", " ", "புகை", " ", "அயலது", "\n", "\n", "சாரல்", " ", "வேங்கைப்", " ", "பூஞ்", " ", "சினைத்", " ", "தவழும்", "\n", "\n", "பறம்பு", " ", "பாடினரதுவே", "; ", "அறம்", " ", "பூண்டு", ",", "\n", "\n", "பாரியும்", ", ", "பரிசிலர்", " ", "இரப்பின்", ",   5", "\n", "\n", "'", "வாரேன்", "' ", "என்னான்", ", ", "அவர்", " ", "வரையன்னே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "வேள்", " ", "பாரியைக்", " ", "கபிலர்", " ", "பாடியது", ".", "\n", "\n", "            ", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வேங்கைப்பூ", "\n", "\n", "\n", "\n"]},
{"link": "https://vaiyan.blogspot.com/2014/12/109.html", "title": "புறநானூறு 109", "content": ["\n", "வேள்", " ", "பாரி", "பாரியின் பறம்புநாடு இரக்கம் கொள்ளத் தக்கதாக\nஉள்ளது. ", "மூன்று வேந்தர்களும் இதனை முற்றுகை இட்டிருக்கிறீர்கள். ", "உங்கள் முற்றுகையால் அதனை\nஒன்றும் செய்ய இயலாது. ", "காரணம் ", "உழவர் விளைவித்துத் தராத ", "நான்கு வையான வளங்கள் இதன்கண்\nஉள்ளன.", "\n", "\n", "\n", "\n", "ஒன்று, மூங்கில் நெல் விளைகிறது.", "\n", "\n", "இரண்டு, பலாப்பழம் உண்டு.", "\n", "\n", "மூன்று, வள்ளிக்கிழங்கு உண்டு.", "\n", "\n", "நான்கு, ஒரிக்குரங்கு பாயும்போது உடைந்து\nஒழுகும் தேன்கூடுகள் உண்டு.", "\n", "\n", "\n", "\n", "வான் போன்று பரந்த இடத்தைக் கொண்டது அவன்\nமலை.", "\n", "\n", "வானத்து மீன்கள் போல் அதில் சுனைகளும் உண்டு.", "\n", "\n", "இப்படிப்பட்ட அவன் மலையில் ஒவ்வொரு மரத்திலும்\nஉங்கள் போர் யானைகளைக் கட்டிவைத்தாலும், ", "இடமெல்லாம் தேரை நிறுத்திவைத்தாலும், ", "உங்கள்\nபோர் முயற்சியால் அதனைக் கொள்ள முடியாது. ", "வாள் வீசிப் போரிட்டாலும் அவன் தரமாட்டான்.\n", "\n", "\n", "\n", "\n", "அவனது பறம்பு நாட்டை நீங்கள் பெறுவதற்கு\nஉரிய வழி ஒன்று உண்டு. அதனை நான் அறிவேன். ", "யாழ் மீட்டிக்கொண்டு பாணனாகச் செல்லுங்கள். ", "உம்மோடு விறலியரையும் கூட்டிக்கொண்டு செல்லுங்கள். ஆடிக்கொண்டும் பாடிக்கொண்டும் செல்லுங்கள். ", "அதற்குப் பரிசாக நாட்டையும் குன்றையும் அவன் பரிசாக வழங்குவான். பெற்றுக்கொள்ளலாம்.\n", "\n", "\n", "\n", "\n", "பாடல் ", "அளிதோதானே, பாரியது பறம்பே!", "நளி கொள் முரசின் மூவிரும் முற்றினும்,", "உழவர் உழாதன நான்கு பயன் உடைத்தே:", "ஒன்றே, சிறியிலை வெதிரின் நெல் விளையும்மே;", "இரண்டே, தீம் சுளைப் பலவின் பழம் ஊழ்க்கும்மே;             5", "மூன்றே, கொழுங் கொடி வள்ளிக் கிழங்கு வீழ்க்கும்மே;", "நான்கே, அணி நிற ஓரி பாய்தலின், மீது அழிந்து,", "திணி நெடுங் குன்றம் தேன் சொரியும்மே.", "வான் கண் அற்று, அவன் மலையே; வானத்து,", "மீன் கண் அற்று, அதன் சுனையே; ஆங்கு,      10", "மரம்தொறும் பிணித்த களிற்றினிர் ஆயினும்,", "புலம்தொறும் பரப்பிய தேரினிர் ஆயினும்,", "தாளின் கொள்ளலிர்; வாளின் தாரலன்;", "யான் அறிகுவென், அது கொள்ளும் ஆறே:", "சுகிர் புரி நரம்பின் சீறியாழ் பண்ணி,      15", "விரை ஒலி கூந்தல் நும் விறலியர் பின் வர,", "ஆடினிர் பாடினிர் செலினே,", "நாடும் குன்றும் ஒருங்கு ஈயும்மே.", "               ", "\n", "\n", "திணை", " ", "நொச்சி", "; ", "துறை", "\n", "மகள்", " ", "மறுத்தல்", ". ", "வேள்", " ", "பாரியைக்", " ", "கபிலர்", " ", "பாடியது", ".", "\n", "(", "பதிப்பில் உள்ள துறைக்குறிப்பு பொருத்தம் இன்று)", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "திணை\nவாகை; ", "துறை, அரசவாகை", "\n", "\n", "            ", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வெதிரின் நெல் ", "(மூங்கில் நெல்) ", "\n", "\n", "\n", "\n"]},
{"link": "https://vaiyan.blogspot.com/2014/12/111.html", "title": "புறநானூறு 111", "content": ["\n", "வேள்", " ", "பாரி", "பறம்பு மலை இப்போது ", "பெரிதும் இரக்கம் கொள்ளளத்\nதக்க நிலையில் உள்ளது. ", "அதனை மூவேந்தரும் சேர்ந்து முற்றுகை இட்டிருக்கின்றனர். ", "அவர்களின்\nவேல்-படையால் ", "பறம்புமலை வேந்தனை வெல்ல முடியாது. ", "என்றாலும் ", "பறம்பு மலையைக் ", "கிணை முழக்கத்துடன்\nபாடிக்கொண்டு செல்லும் விறலி ", "அதனை தானமாகப் பெற்றுக்கொள்ளமுடியும். ", "அவளுக்கு எளிது.", "\n", "\n", "\n", "\n", "பாடல்", "\n", "\n", "\n", "\n", "அளிதோ", " ", "தானே", ", ", "பேர்", "\n", "இருங்", " ", "குன்றே", "!", "\n", "\n", "வேலின்", " ", "வேறல்", " ", "வேந்தர்க்கோ", "\n", "அரிதே", ";", "\n", "\n", "நீலத்து", ", ", "இணை", " ", "மலர்", " ", "புரையும்", "\n", "உண்கண்", "\n", "\n", "கிணை", " ", "மகட்கு", " ", "எளிதால்", ",\n", "பாடினள்", " ", "வரினே", ".", "\n", "\n                ", "\n", "\n", "திணை", " ", "நொச்சி", "; ", "துறை", "\n", "மகள்", " ", "மறுத்தல்", ". ", "[", "இந்தக் குறிப்பு பொருந்தவில்லை]", "\n", "\n", "மூவேந்தரும்", " ", "பறம்பு", " ", "முற்றியிருந்தாரை", " ", "ஔவையார்", " ", "பாடியது", ".", "\n", "\n", "            ", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பறம்பு மலை", "\n", "\n", "\n", "\n"]},
{"link": "https://vaiyan.blogspot.com/2014/12/110.html", "title": "புறநானூறு 110", "content": ["\n", "வேள்", " ", "பாரி", "போர்களில் வெற்றி கண்ட படையுடன் ", "மூவேந்தர்களும்\nகூடிப் பாரியை எதிர்த்து நிற்கிறீர்கள். ", "அவனது பறம்பு நாட்டை உங்களால் கைப்பற்ற இயலாது. ", "காரணம் ", "பறம்பு நாட்டிலுள்ள 300 ஊர்களையும் ", "அவனை நாடிவந்து இரந்தவர்கள் ", "தானமாகப் பெற்றுச்சென்றுவிட்டனர். ", "இப்போது அவன் நாட்டில் இருப்பது ", "பாரியும் நானும் மட்டுமே. ", "மற்றும் அவன் இருக்கும் குன்றும்\nஉள்ளது. ", "அவனைப் பாடிக்கொண்டு இரவலராகச் சென்றால் ", "அவற்றையும் நீங்கள் பெற்றுக்கொள்ளலாம்.", "\n", "\n", "\n", "\n", "பாடல்", "\n", "\n", "\n", "\n", "கடந்து", "\n", "அடு", " ", "தானை", " ", "மூவிரும்", " ", "கூடி", "\n", "\n", "உடன்றனிர்", "\n", "ஆயினும்", ",\n", "பறம்பு", "\n", "கொளற்கு", "\n", "அரிதே", ";", "\n", "\n", "முந்நூறு", "\n", "ஊர்த்தே", "\n", "தண்", " ", "பறம்பு", " ", "நல்", " ", "நாடு", ";", "\n", "\n", "முந்நூறு", "\n", "ஊரும்", " ", "பரிசிலர்", " ", "பெற்றனர்", ";", "\n", "\n", "யாமும்", "\n", "பாரியும்", "\n", "உளமே", ";                               5", "\n", "\n", "குன்றும்", "\n", "உண்டு", " ", "நீர்", " ", "பாடினிர்", " ", "செலினே", ".", "\n", "\n                ", "\n", "\n", "திணை", " ", "நொச்சி", "; ", "துறை", "\n", "மகள்", " ", "மறுத்தல்", ". ", "[", "பாரி மகளிரை மணக்க ", "மூவேந்தரும் போர் தொடுத்தனர் ", "என்னும் கருத்தில் ", "திணையும், துறையும் ", "கூறப்பட்டுள்ளன போலும்]", "\n", "\n", "மூவேந்தரும்", " ", "பறம்பு", " ", "முற்றியிருந்தாரை", " ", "ஔவையார்", " ", "பாடியது", ".", "\n", "\n", "            ", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பறம்பு மலை (இக்காலத் தோற்றம்)", "\n", "\n", "\n", "\n"]},
{"link": "https://vaiyan.blogspot.com/2014/12/112.html", "title": "புறநானூறு 112", "content": ["\n", "பாரி மகளிர்", "பாரிமகளிர் (பாரியின் பெண்மக்கள்) பாடுகின்றனர். ", "இன்று முழுநிலா. ", "இது போன்ற கடந்த முழுநிலா நாளன்று ", "எங்களுடன் எங்கள் தந்தை இருந்தார். ", "இன்று\nஇல்லை. ", "அன்று எம்முடைய குன்றமும் எங்களுடையதாக இருந்தது. ", "இன்று எம் குன்றத்தையும் வென்ற வேந்தர்கள்\nகைப்பற்றிக்கொண்டனர்.", "\n", "\n", "\n", "\n", "பாடல்", "\n", "\n", "அற்றைத்", " ", "திங்கள்", " ", "அவ்", " ", "வெண்", " ", "நிலவின்", ",", "\n", "\n", "எந்தையும்", " ", "உடையேம்", "; ", "எம்", " ", "குன்றும்", " ", "பிறர்", " ", "கொளார்", ";", "\n", "\n", "இற்றைத்", " ", "திங்கள்", " ", "இவ்", " ", "வெண்", " ", "நிலவின்", ",", "\n", "\n", "வென்று", " ", "எறி", " ", "முரசின்", " ", "வேந்தர்", " ", "எம்", "\n", "\n", "குன்றும்", " ", "கொண்டார்", "; ", "யாம்", " ", "எந்தையும்", " ", "இலமே", "!        5", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "பாரி", " ", "மகளிர்", " ", "பாடியது", ".", "\n", "\n", "            ", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "அவ் வெண்ணிலவு", "\n", "\n", "\n", "\n"]},
{"link": "https://vaiyan.blogspot.com/2014/12/113.html", "title": "புறநானூறு 113", "content": ["\n", "பாரி", "பெரும்புகழ் பெற்ற பறம்பு மலையே! ", "கள்ளும்,\nகறிச்சோறும் துவையலும் ", "வேண்டியவர்களுக்கெல்லாம் ஊட்டி ", "அப்போது நட்புக் கொண்டிருந்தாய். ", "இப்போது பாரி இறந்துவிட்டான். ", "உன்னைத் தொழுது வாழ்த்துகிறேன். ", "அவனது மகளிர்க்கு உரியவரைத்\nதேடிக்கொண்டு செல்கிறேன்.", "\n", "\n", "\n", "\n", "பாடல்", "மட்டு வாய் திறப்பவும், மை விடை வீழ்ப்பவும்,", "அட்டு ஆன்று ஆனாக் கொழுந் துவை ஊன் சோறும்", "பெட்டாங்கு ஈயும் பெரு வளம் பழுனி,", "நட்டனை மன்னோ, முன்னே; இனியே,", "பாரி மாய்ந்தென, கலங்கிக் கையற்று,                    5", "நீர் வார் கண்ணேம் தொழுது நிற் பழிச்சிச்", "சேறும் வாழியோ பெரும் பெயர்ப் பறம்பே!", "கோல் திரள் முன் கைக் குறுந் தொடி மகளிர்", "நாறு இருங் கூந்தல் கிழவரைப் படர்ந்தே.", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைப்", " ", "பார்ப்பார்ப்", "\n", "படுக்கக்", " ", "கொண்டுபோவான்", " ", "பறம்பு", " ", "விடுத்த", " ", "கபிலர்", " ", "பாடியது", ".", "\n", "\n", "            ", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பாரி மகளிர் ", "இப்படி ", "இருந்திருப்பார்களோ", "ஒருவர் கற்பனை", "\n", "\n", "\n", "\n"]},
{"link": "https://vaiyan.blogspot.com/2014/12/114.html", "title": "புறநானூறு 114", "content": ["\n", "வேள்", " ", "பாரி", "இங்கே இருப்பவர்களுக்குத் தோன்றும் ", "இந்தச்\nசிறிய பாறைமலையானது ", "அதனை விட்டுவிட்டுச் சென்றோர்க்கும் தோன்றும். ", "காரணம் ", "அதன் அரசன்\nவழங்கிய கொடை. ", "அதன் அரசன் பாரி என்னும் நெடியோன். ", "நறவுநீர் பிழிந்துவிட்டு எறிந்த கோது ", "அவன் முற்றத்தில் சிதறிக் கிடக்கும். ", "பாரி வந்தவருக்கெல்லாம் நறவுநீர் பருக வழங்குவான்.", "\n", "\n", "\n", "\n", "பாடல்", "\n", "\n", "  ", "\n", "\n", "ஈண்டு", " ", "நின்றோர்க்கும்", " ", "தோன்றும்", ";\n", "சிறு", " ", "வரை", "\n", "\n", "சென்று", " ", "நின்றோர்க்கும்", " ", "தோன்றும்", ",\n", "மன்ற", "\n", "\n", "களிறு", " ", "மென்று", " ", "இட்ட", "\n", "கவளம்", " ", "போல", ",", "\n", "\n", "நறவுப்", " ", "பிழிந்து", " ", "இட்ட", "\n", "கோதுடைச்", " ", "சிதறல்", "\n", "\n", "வார்", " ", "அசும்பு", " ", "ஒழுகும்", "\n", "முன்றில்", ",                               5", "\n", "\n", "தேர்", " ", "வீசு", " ", "இருக்கை", ",\n", "நெடியோன்", " ", "குன்றே", ".", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைக்", " ", "கொண்டுபோம்", " ", "கபிலர்", " ", "பறம்பு", " ", "நோக்கி", " ", "நின்று", "\n", "சொல்லியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பாரி நெடியோன் என ", "இந்தப் பாடலில் ", "போற்றப்பட்டுள்ளான்", "நெடியோன் குன்றம் ", "திருநெடுங்குன்றம் ஆயிற்று", "திருநெடுங்குன்றம்", "நெடியோன் என்னும் சொல் ", "முருகப் பெருமானையும் ", "திருமாலையும் குறிக்கும்", "\n", "இந்தச் சங்ககாலப் ", "புறநானூற்றுப் பாடல்", "இங்கு முருகன் கோயில் ", "எழுவதற்கான ", "மூலக் கருத்தோட்டம்", "\n", "\n", "\n"]},
{"link": "https://vaiyan.blogspot.com/2014/12/115.html", "title": "புறநானூறு 115", "content": ["\n", "வேள்", " ", "பாரி", "அவன் (பாரி) மூவேந்தர்க்கும் வேண்டாதவன்\nஆயினான். மற்றவர்களுக்கெல்லாம் இனியவன் ஆயினான். ", "எப்படி? ", "ஒருபுறம் அவன் குன்றத்தில்\nஆர்க்கும் அருவி ஒழுகுகிறது. ", "மற்றொருபுறம் அவன் பாணர்களுக்கு ஊற்றித் தரும் ", "இன்சுவைக்\nகள் ஒழுகுகிறது.", "வேந்தர் ", "வேல், யானைப் படை கொண்டவர்  ", "\n", "\n", "\n", "\n", "ஒரு", " ", "சார்", " ", "அருவி", " ", "ஆர்ப்ப", ", ", "ஒரு", " ", "சார்", "\n", "\n", "பாணர்", " ", "மண்டை", " ", "நிறையப்", " ", "பெய்ம்மார்", ",", "\n", "\n", "வாக்க", " ", "உக்க", " ", "தேக்", " ", "கள்", " ", "தேறல்", "\n", "\n", "கல்", " ", "அலைத்து", " ", "ஒழுகும்மன்னே", "! ", "பல்", " ", "வேல்", ",", "\n", "\n", "அண்ணல்", " ", "யானை", ", ", "வேந்தர்க்கு           5", "\n", "\n", "இன்னான்", " ", "ஆகிய", " ", "இனியோன்", " ", "குன்றே", ".", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைக்", " ", "கொண்டுபோம்", " ", "கபிலர்", " ", "பறம்பு", " ", "நோக்கி", " ", "நின்று", "\n", "சொல்லியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தமிழக மூவேந்தர் ", "\n", "\n", "\n", "\n"]},
{"link": "https://vaiyan.blogspot.com/2014/12/116.html", "title": "புறநானூறு 116", "content": ["\n", "வேள்", " ", "பாரி", "பறம்புமலை முற்றுகையின்போது ", "பாரியின் பெண்மக்கள் ", "அறியாப் பருவத்தினராய் விளையாடிய பாங்கு ", "இப்பாடலில் கூறப்படுகிறது.", "\n", "\n", "\n", "முன்பெல்லாம் தம் வீட்டுக் கூரையின்மீது\nஏறி ", "உப்பு விற்கச் செல்லும் உமணரின் வண்டிகளை ", "ஒன்று, இரண்டு … என எண்ணியவர்கள் ", "இன்று\nமுற்றுகையில் சுற்றித் திரியும் ", "போர்க் குதிரைகளை எண்ணிக்கொண்டு விளையாடுகிறார்கள்.", "\n", "\n", "மகளிர் ", "பாரியின் அரண்மனை ", "பண்டைய விளையாட்டு ", "பறம்பு மலை ", "\n", "\n", "\n", "\n", "இப்படிப்பட்ட உயர்ந்த மலைமீது ஏறி, ", "போரிட\nவந்துள்ள வேந்தரின் ", "வேல்வீரர்களைக் கொண்ட குதிரைகளை ", "அவற்றின் தன்மையை உணராமல் ", "ஒன்று,\nஇரண்டு … என்று ", "எண்ணிப் பார்த்துக்கொண்டு விளையாடுகின்றனர்.", "\n", "\n", "\n", "அந்தோ! இப்போது நான் வருந்துகிறேன். ", "இந்தப் போர்க்காலம் விரைவில் முடிவுக்கு வரவேண்டும்.", "\n", "\n", "\n", "\n", "பாடல்", "\n", "\n", "  ", "\n", "\n", "தீம்", " ", "நீர்ப்", " ", "பெருங்", "\n", "குண்டு", " ", "சுனைப்", " ", "பூத்த", " ", "குவளைக்", "\n", "\n", "கூம்பு", " ", "அவிழ்", " ", "முழுநெறி", "\n", "புரள்வரும்", " ", "அல்குல்", ",", "\n", "\n", "ஏந்து", " ", "எழில்", " ", "மழைக்", "\n", "கண்", ", ", "இன்", " ", "நகை", ", ", "மகளிர்", "\n", "\n", "புல்", " ", "மூசு", " ", "கவலைய", "\n", "முள்", " ", "மிடை", " ", "வேலி", ",", "\n", "\n", "பஞ்சி", " ", "முன்றில்", ", ", "சிற்றில்", "\n", "ஆங்கண்", ",       5", "\n", "\n", "பீரை", " ", "நாறிய", " ", "சுரை", "\n", "இவர்", " ", "மருங்கின்", ",", "\n", "\n", "ஈத்து", " ", "இலைக்", " ", "குப்பை", "\n", "ஏறி", ", ", "உமணர்", "\n", "\n", "உப்பு", " ", "ஒய்", " ", "ஒழுகை", "\n", "எண்ணுப", " ", "மாதோ", ";", "\n", "\n", "நோகோ", " ", "யானே", "; ", "தேய்கமா", ",\n", "காலை", "!", "\n", "\n", "பயில்", " ", "பூஞ்", " ", "சோலை", "\n", "மயில்", " ", "எழுந்து", " ", "ஆலவும்", ",             10", "\n", "\n", "பயில்", " ", "இருஞ்", " ", "சிலம்பில்", "\n", "கலை", " ", "பாய்ந்து", " ", "உகளவும்", ",", "\n", "\n", "கலையும்", " ", "கொள்ளாவாக", ", ", "பலவும்", "\n", "\n", "காலம்", " ", "அன்றியும்", " ", "மரம்", "\n", "பயம்", " ", "பகரும்", "\n", "\n", "யாணர்", " ", "அறாஅ", " ", "வியல்", "\n", "மலை", " ", "அற்றே", "\n", "\n", "அண்ணல்", " ", "நெடு", " ", "வரை", "\n", "ஏறி", ", ", "தந்தை   15", "\n", "\n", "பெரிய", " ", "நறவின்", ", ", "கூர்", "\n", "வேல்", " ", "பாரியது", "\n", "\n", "அருமை", " ", "அறியார்", ", ", "போர்", "\n", "எதிர்ந்து", " ", "வந்த", "\n", "\n", "வலம்", " ", "படு", " ", "தானை", "\n", "வேந்தர்", "\n", "\n", "பொலம்", " ", "படைக்", " ", "கலி", "\n", "மா", " ", "எண்ணுவோரே", ".", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைக்", " ", "கொண்டுபோம்", " ", "கபிலர்", " ", "பறம்பு", " ", "நோக்கி", " ", "நின்று", "\n", "சொல்லியது", ". ", "(", "நூலில் குறிப்பிடப்பட்டுள்ள இந்தக் குறிப்பு பொருந்தவில்லை)", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வள்ளல் பாரியின் அரண்மனை ", "இப்படிப்பட்ட ஒரு கூரை வீடு", "இதன் மேல் சுரைக்கொடி ஏறிப் படர்ந்திருந்தது", "பாரியின் மகளிர் இப்படிப்பட்ட கூரைமீது ஏறி", "உப்பு விற்க வந்த வண்டிகள் எத்தனை ", "என்று எண்ணிக்கொண்டு விளையாடினர்", "\n", "\n", "\n", "இது பனை மட்டையால் வேயப்பட்ட கூரை", "வள்ளல் பாரியின் வீடு", "ஈச்ச மட்டையால் வேயப்பட்டிருந்தது", "\n", "\n", "\n"]},
{"link": "https://vaiyan.blogspot.com/2014/12/117.html", "title": "புறநானூறு 117", "content": ["\n", "வேள்", " ", "பாரி", "எரிமீன் விழும் காட்சி", "\n", "\n", "பாரி மகளிர் ‘ஆய்தொடி அரிவையர்’. ", "அவர் நாடு\nஇயற்கைச் சீற்றங்கள் தாக்கினாலும் ", "வளம் குன்றாமல் முல்லை பூக்கும் நலம் கொண்டது. ", "அதற்குக்\nகாரணம் ", "அந்நாட்டில் அரசன் ஆட்சி செங்கோலாக அமைந்து ", "சான்றோர் பல்கி வாழ்வதே ஆகும்.", "\n", "\n", "இயற்கைச் சீற்றங்கள் ", "\n", "\n\n\n", "\n", "முல்லை அரும்பல் ", "\n", "\n", "மழைவளம் ", "\n", "\n", "\n", "\n", "இந்தப் புறநானூற்றுப் பாடலின் அடிப்படையில்\nதோன்றிய பிற்காலப்பாடல்", "\n", "\n", "\n", "\n", "வேதம் ஓதிடும் வேதியர்க்கு ஓர்மழை", "\n", "\n", "நீதி மன்னர் நெறியினுக்கு ஓர்மழை", "\n", "\n", "மாதர் கற்புடை மங்கையர்க்கு ஓர்மழை", "\n", "\n", "மாதம் மூன்று மழையெனப் பெய்யுமே! (விவேக\nசிந்தாமணி)", "\n", "\n", "\n", "\n", "பாடல் ", "\n", "\n", "\n", "\n", "மைம்மீன்", " ", "புகையினும்", ", ", "தூமம்", " ", "தோன்றினும்", ",", "\n", "\n", "தென்", " ", "திசை", " ", "மருங்கின்", "\n", "வெள்ளி", " ", "ஓடினும்", ",", "\n", "\n", "வயலகம்", " ", "நிறைய", ", ", "புதல்", "\n", "பூ", " ", "மலர", ",", "\n", "\n", "மனைத்தலை", " ", "மகவை", " ", "ஈன்ற", " ", "அமர்க்", "\n", "கண்", "\n", "\n", "ஆமா", " ", "நெடு", " ", "நிரை", "\n", "நன்", " ", "புல்", " ", "ஆர", ",                    5", "\n", "\n", "கோஒல்", " ", "செம்மையின்", " ", "சான்றோர்", "\n", "பல்கி", ",", "\n", "\n", "பெயல்", " ", "பிழைப்பு", " ", "அறியாப்", "\n", "புன்புலத்ததுவே", "\n", "\n", "பிள்ளை", " ", "வெருகின்", " ", "முள்", "\n", "எயிறு", " ", "புரையப்", "\n", "\n", "பாசிலை", " ", "முல்லை", " ", "முகைக்கும்", "\n", "\n", "ஆய்", " ", "தொடி", " ", "அரிவையர்", "\n", "தந்தை", " ", "நாடே", ".              10", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைக்", " ", "கொண்டுபோம்", " ", "கபிலர்", " ", "பறம்பு", " ", "நோக்கி", " ", "நின்று", "\n", "சொல்லியது", ". ", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "மைம்மீன் புகைதல்", "எரிமீன் விழுதல்", "\n", "\n", "\n", "தூமம் தோன்றல்", "வால்மீன் தோன்றல்", "\n"]},
{"link": "https://vaiyan.blogspot.com/2014/12/118.html", "title": "புறநானூறு 118", "content": ["\n", "வேள்", " ", "பாரி", "\n", "\n", "\n", "பாரியின் பறம்பு-நாடு ", "பாறைகளும் பாறைக் குன்றுகளும்\nநிறைந்த நாடு. ", "அதில் தெளிந்த நீரை உடைய குளம் ஒன்று இருந்தது. ", "அதனைச் ‘சிறுகுளம்’ என\nவழங்கிவந்தனர். ", "எட்டுநாள் வளர்ந்த பிறைநிலா காணப்படுவது போல ", "அதன் தோற்றம் இருந்தது. ", "பாரி இறந்த நிகழ்வானது ", "அந்தக் குளம் உடைந்தது போல் ஆயிற்று ", "என்கிறார் புலவர் கபிலர்.", "\n", "\n", "\n", "\n", "பாடல்", "அறையும் பொறையும் மணந்த தலைய,", "எண் நாள் திங்கள் அனைய கொடுங் கரைத்", "தெள் நீர்ச் சிறு குளம் கீள்வது மாதோ", "கூர் வேல் குவைஇய மொய்ம்பின்", "தேர் வண் பாரி தண் பறம்பு நாடே!                         5", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைக்", " ", "கொண்டுபோம்", " ", "கபிலர்", " ", "பறம்பு", " ", "நோக்கி", " ", "நின்று", "\n", "சொல்லியது", ". ", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பறம்பு நாட்டுச் சிறுகுளம் ", "வளரும் எட்டாம்நாள் ", "நிலாவைப் போல இருந்தது", "\n", "\n", "\n", "\n"]},
{"link": "https://vaiyan.blogspot.com/2014/12/119.html", "title": "புறநானூறு 119", "content": ["\n", "வேள்", " ", "பாரி", "\n", "\n", "\n", "பாரி மூவேந்தரிடம் சென்று ", "பிச்சையாகப்", " ", "பெற்றுவந்தாவது ", "இரவலர்களுக்கு வழங்கும் ", "வள்ளண்மை\nஉடையவனாகத் திகழ்ந்தான். ", "நிழல் இல்லாத நீண்ட வழியில் ", "தனிமரம் நிழல் தருவது போலத் திகழ்ந்தான். ", "அவன் இப்போது இறந்துவிட்டான். ", "களிற்று யானை நெற்றி போல ", "மழைகாலத்தில் ‘தெறுழ்’ பூத்துக்\nகிடக்கும் நாட்டில், ", "புற்றீசல் போல தினை விளைந்திருக்கும் நாட்டில் ", "இனி அந்த வள்ளண்மை\nநிலைத்திருக்குமா?", "\n", "\n", "\n", "\n", "பாடல் ", "கார்ப் பெயல் தலைஇய காண்பு இன் காலை,", "களிற்று முக வரியின் தெறுழ் வீ பூப்ப,", "செம் புற்று ஈயலின் இன் அளைப் புளித்து;", "மென் தினை யாணர்த்து; நந்தும் கொல்லோ", "நிழல் இல் நீள் இடைத் தனி மரம் போல,        5", "பணை கெழு வேந்தரை இரந்தும்", "இரவலர்க்கு ஈயும் வள்ளியோன் நாடே!", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைக்", " ", "கொண்டுபோம்", " ", "கபிலர்", " ", "பறம்பு", " ", "நோக்கி", " ", "நின்று", " ", "சொல்லியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "நிழல் இல்லாத நெடுவழியில் ", "தனிமர நிழல் போலப்", "பாரி விளங்கினான்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2014/12/120.html", "title": "புறநானூறு 120", "content": ["\n", "வேள்", " ", "பாரி", "பாரிமகளிர் இருண்டு திரண்ட கூந்தலை உடையவர்கள். ", "அவர்களது தந்தை ", "மூங்கில் ஒன்றோடொன்று மோதி ஓசை கேட்கும் ", "மலையை உடையவன். ", "புலவர்கள் பாடிப்\nபாடி நிறைவடையாத பண்பினை உடையவன். ", "பகைவர் புறமுதுகு காட்டி ஓடக் கண்டு மகிழ்ந்த ", "முருகப்பெருமான்\nபோன்றவன். ", "இவன் மாண்டுபோனான். ", "இவனுக்குப் பின்பும் ", "இவன் நாட்டுவளம் ", "இவன் வாழ்ந்த காலத்தில் ", "பயன்பட்டது போலவே பயன்படுமோ, ", "பயன்படாதோ, ", "தெரியவில்லையே!", "\n", "\n", "பாரி நாட்டு வளம் ", "\n", "\n", "\n", "இந்தக் கோடையிலும் வேங்கை விளையும் நிலம். ", "அந்த நிலத்தில் கார் காலத்தில் மழை பொழிய ", "அதன் ஈரத்தில் புழுதி\nதோன்ற உழுவர். ", "வரகு விதைப்பர். ", "அது பயிராக வளரும்போது ", "இடையே முளைக்கும் பல்லிச் செடிகளைக்\nகளைந்து எறிவர். ", "வரகு செழித்து வளரும். ", "கருவுற்றிருக்கும் பெண்மயில் போல் உடல் விரிந்து\nகதிர் விடும். ", "அக் கதிரில் அடி முதல் நுனி வரையில் வரகு-மணிகள் காய்த்திருக்கும். ", "விளைச்சல்\nவெண்ணிறத்தில் தோன்றும். ", "அதனை அறுப்பர்.  ", "தினை கொய்வர்.", "வரகு அறுப்போர், தினை கொய்வோர் ஆகியோரின்\nஆரவாரம் கேட்கும்.", "அவரைக்காய் கொய்யும் பதம் பெற்றிருக்கும்.", "நிலத்தில் புதைத்து ‘மட்டுத்தேறல்’ விளைந்திருக்கும்.", "இவற்றையெல்லாம் குடிதோறும் ", "பங்கிட்டுக்கொள்வர்.", "நிலக்கடலை வேகவைத்துக்கொள்வர்.", "சோறும் சமைத்துக்கொள்வர்.", "தாலம் என்னும் வட்டில்-கலத்தில் போட்டுத்\nதோளில் சுமந்துசெல்வர். வேண்டும்போது உண்பர் (வாய்ப்பூசல் செய்துகொள்வர்).", "\n", "\n", "\n", "\n", "இப்படிப்பட்டது அந்த நாட்டுவளம்.", "\n", "\n", "\n", "\n", "பாடல் ", "\n", "\n", "\n", "\n", "வெப்புள்", " ", "விளைந்த", " ", "வேங்கைச்", " ", "செஞ்", "\n", "சுவல்", "\n", "\n", "கார்ப்", " ", "பெயல்", " ", "கலித்த", "\n", "பெரும்", " ", "பாட்டு", " ", "ஈரத்து", ",", "\n", "\n", "பூழி", " ", "மயங்கப்", " ", "பல", "\n", "உழுது", ", ", "வித்தி", ",", "\n", "\n", "பல்லி", " ", "ஆடிய", " ", "பல்", "\n", "கிளைச்", " ", "செவ்விக்", "\n", "\n", "களை", " ", "கால்", " ", "கழாலின்", ",\n", "தோடு", " ", "ஒலிபு", " ", "நந்தி", ",       5", "\n", "\n", "மென்", " ", "மயில்", " ", "புனிற்றுப்", "\n", "பெடை", " ", "கடுப்ப", " ", "நீடி", ",", "\n", "\n", "கருந்", " ", "தாள்", " ", "போகி", ",\n", "ஒருங்கு", " ", "பீள்", " ", "விரிந்து", ",", "\n", "\n", "கீழும்", " ", "மேலும்", " ", "எஞ்சாமைப்", "\n", "பல", " ", "காய்த்து", ",", "\n", "\n", "வாலிதின்", " ", "விளைந்த", " ", "புது", " ", "வரகு", "\n", "அரிய", ",", "\n", "\n", "தினை", " ", "கொய்ய", ", ", "கவ்வை", "\n", "கறுப்ப", ", ", "அவரைக் 10", "\n", "\n", "கொழுங்", " ", "கொடி", " ", "விளர்க்", "\n", "காய்", " ", "கோட்", " ", "பதம்", " ", "ஆக", ",", "\n", "\n", "நிலம்", " ", "புதைப்", " ", "பழுனிய", "\n", "மட்டின்", " ", "தேறல்", "\n", "\n", "புல்", " ", "வேய்க்", " ", "குரம்பைக்", "\n", "குடிதொறும்", " ", "பகர்ந்து", ",", "\n", "\n", "நறு", " ", "நெய்க்", " ", "கடலை", "\n", "விசைப்ப", ", ", "சோறு", " ", "அட்டு", ",", "\n", "\n", "பெருந்தோள்", " ", "தாலம்", " ", "பூசல்", " ", "மேவர", ",        15", "\n", "\n", "வருந்தா", " ", "யாணர்த்து", "; ", "நந்தும்கொல்லோ", "\n", "\n", "இரும்", " ", "பல்", " ", "கூந்தல்", "\n", "மடந்தையர்", " ", "தந்தை", "\n", "\n", "ஆடு", " ", "கழை", " ", "நரலும்", "\n", "சேட்", " ", "சிமை", ", ", "புலவர்", "\n", "\n", "பாடி", " ", "ஆனாப்", " ", "பண்பின்", "\n", "பகைவர்", "\n", "\n", "ஓடு", " ", "கழல்", " ", "கம்பலை", "\n", "கண்ட    20", "\n", "\n", "செரு", " ", "வெஞ்", " ", "சேஎய்", "\n", "பெரு", " ", "விறல்", " ", "நாடே", "!", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "பாரி", " ", "மகளிரைக்", " ", "கொண்டுபோம்", " ", "கபிலர்", " ", "பறம்பு", " ", "நோக்கி", " ", "நின்று", " ", "சொல்லியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "சூல் கொண்ட மயில் போல் ", "வரகு கதிர் விடும்", "\n", "\n", "\n", "வரகு விளைச்சல்", "\n", "\n"]},
{"link": "https://vaiyan.blogspot.com/2014/12/121.html", "title": "புறநானூறு 121", "content": ["\n", "மலையமான் திருமுடிக் காரி", "ஒரு திசையில் புகழ் பெற்று விளங்கும் ஒருவனிடம் ", "பரிசில் பெறுவதற்காகப் ", "பல திசையிலிருந்தும் புலவர்கள் வருவார்கள். ", "கொடை வழங்கும் குடிப்பிறப்பே! ", "அவர்களின் தரத்தை உணர்ந்துகொள்ளுதல் கடினம்தான். ", "என்றாலும் புலவர்கள் அனைவரையும் ", "ஒரே\nசமமான கண்ணோட்டத்தில் பார்த்து ", "அவர்களுக்குப் பரிசில் வழங்கும் ", "உன் பொதுக் கண்ணோட்டத்தைத்", "  ", "தவிர்ப்பாயாக. ", "இவ்வாறு புலவர் ", "காரிக்கு அறிவுரை\nகூறுகிறார்.", "\n", "\n", "\n", "\n", "பாடல்", "\n", "\n", "\n", "\n", "ஒரு திசை ஒருவனை\nஉள்ளி, நால் திசைப்", "\n", "\n", "பலரும் வருவர்,\nபரிசில் மாக்கள்;", "\n", "\n", "வரிசை அறிதலோ\nஅரிதே; பெரிதும்", "\n", "\n", "ஈதல் எளிதே;\nமா வண் தோன்றல்!", "\n", "\n", "அது நற்கு அறிந்தனை\nஆயின்,         5", "\n", "\n", "பொதுநோக்கு\nஒழிமதி, புலவர் மாட்டே!", "\n", "\n", "\n", "\n", "திணை பொதுவியல்; ", "துறை பொருண் மொழிக் காஞ்சி.", "\n", "\n", "மலையமான் திருமுடிக்காரியைக் ", "கபிலர் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பரிசில் பெறப் ", "பாடிச்செல்லும் புலவர்", "\n", "\n", "\n", "\n"]},
{"link": "https://vaiyan.blogspot.com/2014/12/122.html", "title": "புறநானூறு 122", "content": ["\n", "மலையமான் திருமுடிக்காரி", "வீரக்கழல் அணிந்திருக்கும் காரி மன்ன! ", "உன்\nநாட்டில் கடலோரப்பகுதி இல்லை. ", "மேலும் உன் நாட்டைக் கைப்பற்ற யாரும் நினைப்பதும் இல்லை. ", "உன் நாட்டில் தீ வளர்க்கும் அந்தணர் மிகுதி.", "\n", "\n", "மூவேந்தர்களில் ஒருவர் ", "‘எனக்குத் துணையாக\nவருக’ என ", "உன்னிடம் கெஞ்சிக்கொண்டே இருப்பார். ", "உனக்குச் செல்வம் அவர்கள் தரும் பொருளே.\n", "\n", "\n", "உனக்கென்று இருப்பது ", "வடமீன் போல் நிலையான\nகற்பினை உடைய ", "உன் மனைவியின் தோள் மட்டுமே. ", "இதுவே உனக்கு இருக்கும் பெருமிதம். ", "\n", "\n", "\n", "\n", "பாடல்", "\n", "\n", "\n", "\n", "கடல் கொளப்படாஅது, உடலுநர் ஊக்கார்,", "\n", "\n", "கழல் புனை திருந்து அடிக் காரி! நின் நாடே;", "\n", "\n", "அழல் புறந்தரூஉம் அந்தணரதுவே;", "\n", "\n", "வீயாத் திருவின் விறல் கெழு தானை", "\n", "\n", "மூவருள் ஒருவன், 'துப்பு ஆகியர்' என,  5", "\n", "\n", "ஏத்தினர் தரூஉம் கூழே, நும் குடி", "\n", "\n", "வாழ்த்தினர் வரூஉம் இரவலரதுவே;", "\n", "\n", "வடமீன் புரையும் கற்பின், மட மொழி,", "\n", "\n", "அரிவை தோள் அளவு அல்லதை,", "\n", "\n", "நினது என இலை நீ பெருமிதத்தையே.  10", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "மலையமான் திருமுடிக்காரியைக் ", "கபிலர் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வடமீன்", "எங்கு சென்றாலும் எந்தக் காலத்திலும் வடக்குத் திசையிலேயே", "இருப்பது வடமீன்", "நிலைமாறாத மனம் கொண்ட மகளிரின் கற்பினுக்கு", "இந்த மீனை உவமையாகக் காட்டுவது தமிழ்மரபு", "\n", "\n", "\n", "\n"]},
{"link": "https://vaiyan.blogspot.com/2014/12/123.html", "title": "புறநானூறு 123", "content": ["\n", "மலையமான் திருமுடிக்காரி", "கள்ளும், மகிழும் உண்டு மகிழ்ந்திருக்கும்போது ", "தன் தேரைப் பிறருக்குக் கொடையாக வழங்குதல் என்பது ", "எல்லார்க்கும் எளிது. ", "தான் உண்டு\nமகிழாமல் ", "காரி மன்னன் ", "அணிகலன்கள் ஏற்றி வழங்கிய தேர் ", "அவனது முள்ளூரில் பெய்த மழைத்துளிகளைக்\nகாட்டிலும் அதிகம்.", "\n", "\n", "\n", "\n", "பாடல்", "\n", "\n", "\n", "\n", "நாள் கள் உண்டு, நாள் மகிழ் மகிழின்,", "\n", "\n", "யார்க்கும் எளிதே, தேர் ஈதல்லே;", "\n", "\n", "தொலையா நல் இசை விளங்கு மலையன்", "\n", "\n", "மகிழாது ஈத்த இழை அணி நெடுந் தேர்", "\n", "\n", "பயன் கெழு முள்ளூர் மீமிசைப்   5", "\n", "\n", "பட்ட மாரி உறையினும் பலவே.", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "மலையமான் திருமுடிக்காரியைக் ", "கபிலர் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இது அரசன் தோர்களில் ஒருவகை", "வழங்கிய தேர் வேறுவகை", "\n", "\n", "\n", "\n"]},
{"link": "https://vaiyan.blogspot.com/2014/12/124.html", "title": "புறநானூறு 124", "content": ["\n", "மலையமான் திருமுடிக்காரி", "மலையமான் திருமுடிக் காரியைப் பாடிய புலவர் ", "எந்த நாளில் சென்றிருந்தாலும், ", "சகுனத் தடையோடு சென்றிருந்தாலும், ", "அரசனைக் காணுவதற்கு\nஉரிய பதம் பார்த்துச் செல்லாதிருந்தாலும், ", "அவன் திறமை அல்லாத வேறு எதையோ பாடினாலும் ", "வெறுங்கையோடு மீளமாட்டார். ", "கொடையோடுதான் மீள்வார்", "அருவி ஒழுகும் நாட்டு மலையனுக்கு அதுதான் பெருமை.", "\n", "\n", "\n", "\n", "பாடல் ", "\n", "\n", "\n", "\n", "நாள் அன்று போகி, புள் இடை தட்ப,", "\n", "\n", "பதன் அன்று புக்கு, திறன் அன்று மொழியினும்,", "\n", "\n", "வறிது பெயர்குநர் அல்லர் நெறி கொளப்", "\n", "\n", "பாடு ஆன்று, இரங்கும் அருவிப்", "\n", "\n", "பீடு கெழு மலையன் பாடியோரே. 5", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "மலையமான் திருமுடிக்காரியைக் ", "கபிலர் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "புலவர் ஒருவர்", "\n", "\n", "\n", "\n"]},
{"link": "https://vaiyan.blogspot.com/2014/12/125.html", "title": "புறநானூறு 125", "content": ["\n", "மலையமான் திருமுடிக்காரி", "சோழனுக்கும் சேரனுக்கும் போர். ", "மலையன் சோழனுக்குத்\nதுணையாக நின்று போரிட்டான். ", "சோழன் வென்றான்.", "\n", "\n", "புலவர் சொல்கிறார்.", "\n", "\n", "போரில் வென்றவனும் உன்னைச் சிறப்பாகப் பேசுகிறான். ", "தோற்றவனும் நீ அவன் பக்கம் இருந்திலுந்தால் வென்றிருக்கலாமே ", "என்று உன்னைச் சிறப்பாகப் பேசுகிறான். ", "நீயோ, ", "உழுத எருது ", "நெல்லை உழுதவனுக்குக் கொடுத்துவிட்டு ", "வைக்கோலைத் தின்பது போல ", "வென்றவன்\nதந்த பொருளை வாங்கிக்கொண்டு மகிழ்ந்திருக்கிறாய். ", "உன்னைத் துணைவனாகப் பெற்றிருக்கும்\nநான், ", "உன்னோடு சேர்ந்து, ", "நூல் நூற்கும் பெண் வைத்திருக்கும் பஞ்சு போல் ", "நெருப்பில்\nசுட்டு வெந்த புலால் உணவைப் ", "பறிமாறிக்கொண்டு உண்ணலாம் ", "என்று உன்னைக் காண வந்துள்ளேன். ", "வெல்க உன் புகழ்.   ", "\n", "\n", "\n", "\n", "பாடல்", "\n", "\n", "\n", "\n", "பருத்திப் பெண்டின் பனுவல் அன்ன,", "\n", "\n", "நெருப்புச் சினம் தணிந்த நிணம் தயங்கு கொழுங்\nகுறை,", "\n", "\n", "பரூஉக் கள் மண்டையொடு, ஊழ் மாறு பெயர", "\n", "\n", "உண்கும், எந்தை! நிற் காண்கு வந்திசினே,", "\n", "\n", "நள்ளாதார் மிடல் சாய்த்த   5", "\n", "\n", "வல்லாள! நின் மகிழ் இருக்கையே.", "\n", "\n", "உழுத நோன் பகடு அழி தின்றாங்கு", "\n", "\n", "நல் அமிழ்து ஆக, நீ நயந்து உண்ணும் நறவே;", "\n", "\n", "குன்றத்து அன்ன களிறு பெயர,", "\n", "\n", "கடந்து அட்டு வென்றோனும், நிற் கூறும்மே; 10", "\n", "\n", "'வெலீஇயோன் இவன்' என,", "\n", "\n", "'கழல் அணிப் பொலிந்த சேவடி நிலம் கவர்பு", "\n", "\n", "விரைந்து வந்து, சமம் தாங்கிய,", "\n", "\n", "வல் வேல் மலையன் அல்லன் ஆயின்,", "\n", "\n", "நல் அமர் கடத்தல் எளிதுமன், நமக்கு' எனத்  15", "\n", "\n", "தோற்றோன் தானும், நிற் கூறும்மே,", "\n", "\n", "'தொலைஇயோன் இவன்' என,", "\n", "\n", "ஒரு நீ ஆயினை பெரும! பெரு மழைக்கு", "\n", "\n", "இருக்கை சான்ற உயர் மலைத்", "\n", "\n", "திருத் தகு சேஎய்! நிற் பெற்றிசினோர்க்கே.    20", "\n", "\n", "\n", "\n", "திணை வாகை; ", "துறை அரச வாகை.", "\n", "\n", "சேரமான் மாந்தரஞ்சேரல் இரும்பொறையும் ", "சோழன்\nஇராச சூயம் வேட்ட பெருநற்கிள்ளியும் ", "பொருதவழி, ", "சோழற்குத் துப்பாகிய தேர்வண்மலையனை ", "வடம\nவண்ணக்கன் பெருஞ்சாத்தனார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "மலையனும் சோழனும் ", "சேர்ந்து போரிட்டுச்", "சேரனை வென்றனர்", "\n", "\n", "\n", "\n"]},
{"link": "https://vaiyan.blogspot.com/2014/12/127.html", "title": "புறநானூறு 127", "content": ["\n", "ஆய்", "ஆய் அரசன் தாலி அணிந்த தன் மகளிரோடு வாழ்கிறான். ", "அவனிடமுள்ள யானைகளை ", "யாழ் மீட்டிப் பாடும் பாணர்கள் ", "கொண்டுசென்றுவிட்டதால் ", "அவனது கோயில்\nஅரண்மனையில், ", "யானை கட்டும் வெளில் தறியில் யானை இல்லை. ", "இவ்வாறு புலவர் கூறுகிறார்கள். ", "முரசு\nமுழங்கும் செல்வம் படைத்தவர் ", "தாளித்து மணக்கும் உணவைப் பிறருக்கு வழங்காமல் ", "தம் வயிற்றுப்\nபசித் தீ தணிய உண்பது போல் ", "இந்த ஆய் அரசன் இல்லை.", "\n", "\n", "\n", "“ஈகை அரிய இழை” என்பது தாலி.", "\n", "\n", "“யாழ் பாடும் பனுவல்” – யாழிசை நூல் ", "\n", "\n", "யாழ் களாப்பழம் போல கருநிறம் கொண்டதாகவும், ", "வளைந்தும் இருக்கும்.", "\n", "\n", "\n", "\n", "பாடல் ", "\n", "\n", "\n", "\n", "'களங்கனி அன்ன கருங் கோட்டுச் சீறியாழ்ப்", "\n", "\n", "பாடு இன் பனுவல் பாணர் உய்த்தென,", "\n", "\n", "களிறு இலவாகிய புல் அரை நெடு வெளில்,", "\n", "\n", "கான மஞ்ஞை கணனொடு சேப்ப,", "\n", "\n", "ஈகை அரிய இழை அணி மகளிரொடு   5", "\n", "\n", "சாயின்று' என்ப, ஆஅய் கோயில்;", "\n", "\n", "சுவைக்கு இனிது ஆகிய குய்யுடை அடிசில்", "\n", "\n", "பிறர்க்கு ஈவு இன்றித் தம் வயிறு அருத்தி,", "\n", "\n", "உரைசால் ஓங்கு புகழ் ஒரீஇய", "\n", "\n", "முரைசு கெழு செல்வர் நகர் போலாதே. 10", "\n", "\n", "\n", "\n", "திணை பாடாண் திணை; ", "துறை கடைநிலை.", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஈகை அரிய இழை", "\n", "\n", "\n", "பாணன்", "\n"]},
{"link": "https://vaiyan.blogspot.com/2014/12/126.html", "title": "புறநானூறு 126", "content": ["\n", "மலையமான் திருமுடிக்காரி", "மலையமான் பெண்ணையாறு பாயும் நாட்டுக்கு உரிய\nதலைவன். ", "முள்ளூர் நாட்டைத் தனதாக்கிக் கொண்டவன். ", "பகைநாட்டை வென்று ", "அவரது பட்டத்து யானையின்\nஓடையில் இருக்கும் ", "பொன்னைக் கொண்டு ", "வாடாத் தாமரை செய்து ", "பாணர்க்கு விருதாகச் சூட்டி\nமகிழ்ந்தவன்.", "\n", "\n", "பெண்புலவர் பாடுகிறார்.", "\n", "\n", "வறுமை நிலையில் வந்துள்ள நான் ", "வல்லமை அல்லாதவள்\nஆயினும் ", "உன்னைப் பாடியதால் ", "நான் வேறொருவரிடம் ", "பரிசில் பெறவேண்டிப் பாடாத அளவுக்குக் ", "கொடை நல்கியுள்ளாய். ", "\n", "\n", "வானவன் குடகடலில்\nநாவாய் ஓட்டினான். ", "பெரும்படையுடன் நாவாய் ஓட்டினான். ", "பொன் வளத்தைத் தன் நாட்டுக்குக்\nகொண்டுவந்தான். ", "அவன் நாவாய் ஓட்டியபோது ", "வேறு நாவாய்க் கலங்கள் ஓடாமல் பார்த்துக்கொண்டான்.\n", "\n", "\n", "குடகடலில் வானவன் கப்பல் ஓட்டியபோது ", "வேறு\nகப்பல்கள் குடகடலில் செல்லாதது போல ", "உன்னிடம் பரிசில் பெற்றபின் ", "நான் வேறு யாரிடமும்\nபரிசில் பெறச் செல்லாத அளவுக்கு ", "நீ மிகுதியாகப் பரிசில் வழங்கியுள்ளாய்.", "\n", "\n", "வேந்தன் தன் யானையுடன் போர்க்களத்தில் மடியும்படிப் ", "போரிட்டு வென்றவன் நீ. ", "உன் இந்த வெற்றியை ", "அறிவில் அழுக்காறு இல்லாத ", "அந்தணப் புலவன்\n", "கபிலன்", " பாடியுள்ளான். ", "\n", "\n", "நான் இன்று பாடுகிறேன். ", "\n", "\n", "\n", "\n", "பாடல் ", "\n", "\n", "\n", "\n", "ஒன்னார் யானை ஓடைப் பொன் கொண்டு,", "\n", "\n", "பாணர் சென்னி பொலியத் தைஇ,", "\n", "\n", "வாடாத் தாமரை சூட்டிய விழுச் சீர்", "\n", "\n", "ஓடாப் பூட்கை உரவோன் மருக!", "\n", "\n", "வல்லேம் அல்லேம் ஆயினும், வல்லே 5", "\n", "\n", "நின்வயின் கிளக்குவமாயின், கங்குல்", "\n", "\n", "துயில் மடிந்தன்ன தூங்கு இருள் இறும்பின்,", "\n", "\n", "பறை இசை அருவி, முள்ளூர்ப் பொருந!", "\n", "\n", "தெறல் அரு மரபின் நின் கிளையொடும் பொலிய,", "\n", "\n", "நிலமிசைப் பரந்த மக்கட்கு எல்லாம்    10", "\n", "\n", "புலன் அழுக்கு அற்ற அந்தணாளன்,", "\n", "\n", "இரந்து செல் மாக்கட்கு இனி இடன் இன்றி,", "\n", "\n", "பரந்து இசை நிற்கப் பாடினன்; அதற்கொண்டு", "\n", "\n", "சினம் மிகு தானை வானவன் குட கடல்,", "\n", "\n", "பொலம் தரு நாவாய் ஓட்டிய அவ் வழி, 15", "\n", "\n", "பிற கலம் செல்கலாது அனையேம் அத்தை,", "\n", "\n", "இன்மை துரப்ப, இசை தர வந்து, நின்", "\n", "\n", "வண்மையின் தொடுத்தனம், யாமே முள் எயிற்று", "\n", "\n", "அரவு எறி உருமின் முரசு எழுந்து இயம்ப,", "\n", "\n", "அண்ணல் யானையொடு வேந்து களத்து ஒழிய,          20", "\n", "\n", "அருஞ் சமம் ததையத் தாக்கி, நன்றும்", "\n", "\n", "நண்ணாத் தெவ்வர்த் தாங்கும்", "\n", "\n", "பெண்ணை அம் படப்பை நாடு கிழவோயே!", "\n", "\n", "\n", "\n", "திணை பாடாண் திணை; ", "துறை பரிசில் துறை.", "\n", "\n", "மலையமான் திருமுடிக் காரியை ", "மாறோக்கத்து\nநப்பசலையார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "நாவாய் = பெருங்கப்பல்", "கலம் = சிறுகப்பல்", "சேர வேந்தன் வானவன் மேலைக் கடலில்", "நாவாய் ஓட்டிப் பொன்னுடன் மீண்டான்", "அந்தக் கடல் வாணிகத்தின்போது", "பிற கலம் கடலில் செல்லாது பாதுகாக்கும்", "படையுடன் சென்றான்", "\n", "\n", "\n", "காசில் ", "நாவாய் உரு", "\n"]},
{"link": "https://vaiyan.blogspot.com/2014/12/128.html", "title": "புறநானூறு 128", "content": ["\n", "ஆய்", "ஆய் பொதியில் நாட்டு அரசன். ", "அந்நாட்டில்\nபொருள் பெற்றுவரச் செல்வோர் ", "விசித்துக் கட்டிய தம் முழவுப் பறையை ", "அந்நாட்டும் பலா மரங்களில்\nதொங்கவிடுவர். ", "அதனை அங்குள்ள குரங்கு முழக்கும்போது ", "அங்குள்ள அன்னங்களின் ஆண் பறவைகள்\nஎழுச்சி பெற்று ஆடும். ", "இத்தகைய இயற்கை வளமும், ", "இசை நுகர்ச்சியும் கொண்டது ஆய் நாடு.", "\n", "\n", "\n", "\n", "இந்த நாட்டில் ஆடிப்பாடும் மகளிர் ", "தடையின்றிச்\nசெல்லலாமே ஒழிய ", "பெருமை மிக்கவர் எனினும் மன்னர் நுழையமுடியாது.", "\n", "\n", "\n", "\n", "பாடல்", "\n", "\n", "\n", "\n", "மன்றப் பலவின் மாச் சினை மந்தி", "\n", "\n", "இரவலர் நாற்றிய விசி கூடு முழவின்", "\n", "\n", "பாடு இன் தெண் கண், கனி செத்து, அடிப்பின்,", "\n", "\n", "அன்னச் சேவல் மாறு எழுந்து ஆலும்,", "\n", "\n", "கழல் தொடி ஆஅய் மழை தவழ் பொதியில்  5", "\n", "\n", "ஆடுமகள் குறுகின் அல்லது,", "\n", "\n", "பீடு கெழு மன்னர் குறுகலோ அரிதே.", "\n", "\n", "\n", "\n", "திணை பாடாண் திணை; ", "துறை வாழ்த்து; ", "இயன்மொழியும்\nஆம்.", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இரவலர் முழக்கும் விசிக்கூடு முரசு", " ", "\n", "\n", "\n", "\n"]},
{"link": "https://vaiyan.blogspot.com/2014/12/130.html", "title": "புறநானூறு 130", "content": ["\n", "ஆய்", "ஆய் அரசனே! ", "உன் நாட்டிலுள்ள இளம் பெண்யானைகள் ", "ஒவ்வொரு முறையும் பத்துக் கன்றுகள் போடுமோ! ", "நீ உன்னை நாடி வந்தவர்களுக்குக் ", "கொடையாக\nவழங்கிய யானைகளின் எண்ணிக்கை ", "போரிட வந்த கொங்கரை ", "நீ மேலைக்கடல் பக்கம் ஓடும்படிச் செய்தபோது ", "அவர்கள் வீசிவிட்டு ஓடிய வேலைக் காட்டிலும் ", "எண்ணிக்கையில் அதிகமாக உள்ளதே!", "\n", "\n", "\n", "\n", "பாடல்", "\n", "\n", "\n", "\n", "விளங்கு மணிக் கொடும் பூண் ஆஅய்! நின் நாட்டு", "\n", "\n", "இளம் பிடி ஒரு சூல் பத்து ஈனும்மோ?", "\n", "\n", "நின்னும் நின்மலையும் பாடி வருநர்க்கு,", "\n", "\n", "இன் முகம் கரவாது, உவந்து நீ அளித்த", "\n", "\n", "அண்ணல் யானை எண்ணின், கொங்கர்க்      5", "\n", "\n", "குட கடல் ஓட்டிய ஞான்றைத்", "\n", "\n", "தலைப்பெயர்த்திட்ட வேலினும் பலவே!", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஒரு யானை பத்துக் குட்டி போடுமோ", "\n", "\n", "\n", "\n"]},
{"link": "https://vaiyan.blogspot.com/2014/12/131.html", "title": "புறநானூறு 131", "content": ["\n", "ஆய்", "\n", "ஆய் அண்டிரன் சிறந்த வாள்வீரன். ", "‘வழை’ என்னும்\nபூ அவனது குடிப்பூ. ", "அதனைக் குடியின் அடையாளப் பூவாக ", "அவன் தலையில் சூடிக்கொள்வான். ", "யானைகளை\nஅவர் பரிசிலாக வழங்குவான். ", "அவன் மலைகளில் ஏராளமான யானைகள் உள்ளன. ", "ஒருவேளை அந்தக் காடுகள் ", "அவனைப் பாடி அந்த யானைகளைப் பெற்றுக்கொண்டனவோ?", "\n", "\n", "\n", "\n", "இப்படிக் கேட்பது ஒருவகை மொழிநயம். ", "மொழிநயத்தை\n‘அணி’ என்பர். ", "\n", "\n", "\n", "\n", "பாடல்", "\n", "\n", "\n", "\n", "மழைக்", " ", "கணம்", " ", "சேக்கும்", "\n", "மா", " ", "மலைக்", " ", "கிழவன்", ",", "\n", "\n", "வழைப்", " ", "பூங்", " ", "கண்ணி", "\n", "வாய்", " ", "வாள்", " ", "அண்டிரன்", ",", "\n", "\n", "குன்றம்", " ", "பாடின கொல்லோ", "\n", "\n", "களிறு", " ", "மிக", " ", "உடைய", "\n", "இக்", " ", "கவின்", " ", "பெறு", " ", "காடே", "?", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/12/132.html", "title": "புறநானூறு 132", "content": ["\n", "ஆய்", "வடதிசையில் உள்ள இமயமலையில் கவரிமான்கள்\nவாழும். ", "அவை நரந்தம் புல்லை மேய்ந்த பின், ", "குவளை பூத்திருக்கும் குளத்து நீரைப் பருகி, ", "தகர மரத்து நிழலில் உறங்கும். ", "தென்திசையில் ஆய்-குடும்பம் இல்லை எனின் ", "இமயமலையின் எடைப்பெருமையால்\nஉலகம் பிறண்டுவிடும்.", "\n", "\n", "\n", "\n", "இப்படிக் கூறுவது ஒருவகை மொழிநயம். ", "வடதிசையில்\nஉள்ள இமயமலையின் பெருமைக்கு ", "ஈடாகத் திகழ்வது ", "தென்திசையில் உள்ள ‘ஆய்’ மன்னின் குடிமரபு ", "என்கிறது இந்தப் பாடல். ", "\n", "\n", "\n", "\n", "இப்படிப்பட்ட ஆய் அரசனை முதலிலேயே பார்த்து ", "என் வறுமையாப் போக்கிக்கொள்ளாமல் ", "காலம் போன கடைசியில் பார்க்கிறேனே!", "\n", "\n", "\n", "\n", "அதனால் என் உள்ளம் மூழ்கி அழியட்டும். ", "இப்போது\nபாடும் என் நாக்கு பிளந்துபோகட்டும். ", "அவன் புகழைக் காலம் தாழ்ந்து கேட்கும் என் காது ", "பாழ்ங்கிணறு போலத் தூர்ந்துபோகட்டும். ", "\n", "\n", "\n", "\n", "பாடல்", "\n", "\n", "\n", "\n", "முன்", " ", "உள்ளுவோனைப்", " ", "பின்", "\n", "உள்ளினேனே", "!", "\n", "\n", "ஆழ்க", ", ", "என்", " ", "உள்ளம்", "!\n", "போழ்க", ", ", "என்", " ", "நாவே", "!", "\n", "\n", "பாழ்", " ", "ஊர்க்", " ", "கிணற்றின்", "\n", "தூர்க", ", ", "என்", " ", "செவியே", "!", "\n", "\n", "நரந்தை", " ", "நறும்", " ", "புல்", "\n", "மேய்ந்த", " ", "கவரி", "\n", "\n", "குவளைப்", " ", "பைஞ்", " ", "சுனை", "\n", "பருகி", ", ", "அயல      5", "\n", "\n", "தகரத்", " ", "தண்", " ", "நிழல்", "\n", "பிணையொடு", " ", "வதியும்", "\n", "\n", "வட", " ", "திசையதுவே", " ", "வான்", "\n", "தோய்", " ", "இமயம்", ".", "\n", "\n", "தென்", " ", "திசை", " ", "ஆஅய்", "\n", "குடி", " ", "இன்றாயின்", ",", "\n", "\n", "பிறழ்வது", " ", "மன்னோ", ", ", "இம்", " ", "மலர்", "\n", "தலை", " ", "உலகே", ".", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இமயமலையில் கவரிமான்", "\n", "\n", "\n", "\n"]},
{"link": "https://vaiyan.blogspot.com/2014/12/133.html", "title": "புறநானூறு 133", "content": ["\n", "வேள் ஆய்", "பாடியாடும் பாவையாகிய விறலியே! ", "நீ கேள்விப்பட்டிருப்பாயே\nஅல்லாமல் ", "தேர் வழங்கும் வேள் ஆய் ", "மழை பொழிவது போல் ", "கொடை நல்குவதைப் பார்த்திருக்கமாட்டாய். ", "நீ நேரில் காணச் செல். ", "ஆடுவதற்காக மணக்கும் கூந்தலை உலர்த்திக்கொண்டிருக்கிறாயே ", "இப்படியே\nசென்று கண்டு பெற்றுப் பயன்கொள்க.", "\n", "\n", "\n", "\n", "பாடல்", "\n", "\n", "\n", "\n", "மெல்", " ", "இயல்", " ", "விறலி", "!\n", "நீ", " ", "நல்", " ", "இசை", " ", "செவியின்", "\n", "\n", "கேட்பின்", " ", "அல்லது", ", ", "காண்பு", " ", "அறியலையே", ";", "\n", "\n", "காண்டல்", " ", "வேண்டினை ஆயின்", " ", "மாண்ட", "\n", "நின்", "\n", "\n", "விரை", " ", "வளர்", " ", "கூந்தல்", "\n", "வரை", " ", "வளி", " ", "உளர", ",", "\n", "\n", "கலவ", " ", "மஞ்ஞையின்", " ", "காண்வர", "\n", "இயலி", ",                                5", "\n", "\n", "மாரி", " ", "அன்ன", " ", "வண்மைத்", "\n", "\n", "தேர்", " ", "வேள்", " ", "ஆயைக்", "\n", "காணிய", " ", "சென்மே", "!", "\n", "\n", "\n", "\n", "திணை பாடாண் திணை;", " ", "துறை", " ", "விறலியாற்றுப்படை", ".", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இக்கால விறலி", "\n", "\n", "\n", "\n"]},
{"link": "https://vaiyan.blogspot.com/2014/12/134.html", "title": "புறநானூறு 134", "content": ["\n", "\n", "\n", "\n", "ஆய்", "இந்தப் பிறவியில் அறம் செய்தால் ", "அது மறுபிறவியில்\nபயன் தரும் ", "என்று எண்ணிக்கொண்டு ", "அறச்செயலை விலைக்கு விற்கும் ", "‘அறவிலை வணிகன்’ ஆய் அல்லன். ", "அறக்கொடை என்பது ", "சான்றோர்கள் சென்று காட்டிய ஒரு வழிமுறை ", "என்று எண்ணிக்கொண்டு ", "கொடை வழங்குபவன்\nஆய்.", "\n", "\n", "\n", "\n", "கைவண்மை என்பது கையின் வளம். ", "கையின் வளம்\nஎன்பது கொடை.", "\n", "\n", "\n", "\n", "பாடல்", "\n", "\n", "\n", "\n'", "இம்மைச்", " ", "செய்தது", " ", "மறுமைக்கு", "\n", "ஆம்", "' ", "எனும்", "\n", "\n", "அற", " ", "விலை", " ", "வணிகன்", "\n", "ஆஅய்", " ", "அல்லன்", ";", "\n", "\n", "பிறரும்", " ", "சான்றோர்", " ", "சென்ற", "\n", "நெறி", " ", "என", ",", "\n", "\n", "ஆங்குப்", " ", "பட்டன்று", ", ", "அவன்", "\n", "கைவண்மையே", ".", "\n", "\n", "\n", "\n", "திணை பாடாண் திணை;", " ", "துறை", " ", "இயன்மொழி ", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/12/135.html", "title": "புறநானூறு 135", "content": ["\n", "மாவேள் ஆய்", "பொதியில் நாட்டைப் ‘பொதுமீக்கூற்றம்’ என்றும்\nவழங்கினர். ", "அது பொதியமலையைச் சூழ்ந்த நாடு. ", "அதன் அரசன் ஆய். ", "அவன் பெருங்கொடையாளி (மா\nவேள்).", "\n", "\n", "வரிப்புலி விளையாடும் உயர்ந்த மலையின் சிறு\nவழியில் ", "ஏறுவதால் வருத்தமுற்று, ", "தடவிக்கொண்டு நடக்கும் விறலி என் பின்னே வர, ", "படுமலைப்\nபண்ணில் ", "வரிப்பாடல் பாடிய, ", "பொன் போன்ற நரம்பினை உடைய யாழைத் ", "தளர்ந்த உள்ளத்தொடு ஒருபக்கம்\nதழுவிக்கொண்டு, ", "பலரும் புகழும் உன்னை நாடி வந்துள்ளேன். ", "பரிசில் வேண்டுவோரை மன்றத்தில்\nகண்டால் ", "யானைகளை அதன் கன்றுகளோடு வழங்குவாய் என்கின்றனர். ", "குதிரை, தேர் ஆகியவற்றையும்\nநீ வழங்குவாய். ", "பாணர், பாடுநர் ஆகியோருக்கும் வழங்குவாய். ", "உன் மூதாதையர் விட்டுச்சென்ற\nதாயத்தையும் வழங்குவாய். ", "இப்போது வழங்கவேண்டியது", "உன் விருப்பம். ", "\n", "\n", "\n", "\n", "பாடல்", "\n", "\n", "\n", "\n", "கொடுவரி", " ", "வழங்கும்", " ", "கோடு", "\n", "உயர்", " ", "நெடு", " ", "வரை", ",", "\n", "\n", "அரு", " ", "விடர்ச்", " ", "சிறு", "\n", "நெறி", " ", "ஏறலின்", ", ", "வருந்தி", ",", "\n", "\n", "தடவரல்", " ", "கொண்ட", " ", "தகை", "\n", "மெல்", " ", "ஒதுக்கின்", ",", "\n", "\n", "வளைக்", " ", "கை", " ", "விறலி", "\n", "என்", " ", "பின்னள்", " ", "ஆக", ",", "\n", "\n", "பொன்", " ", "வார்ந்தன்ன", " ", "புரி", "\n", "அடங்கு", " ", "நரம்பின்   5", "\n", "\n", "வரி", " ", "நவில்", " ", "பனுவல்", "\n", "புலம்", " ", "பெயர்ந்து", " ", "இசைப்ப", ",", "\n", "\n", "படுமலை", " ", "நின்ற", " ", "பயம்", "\n", "கெழு", " ", "சீறியாழ்", "\n", "\n", "ஒல்கல்", " ", "உள்ளமொடு", " ", "ஒரு", "\n", "புடைத்", " ", "தழீஇ", ",", "\n", "\n", "புகழ்சால்", " ", "சிறப்பின்", " ", "நின்", " ", "நல்", " ", "இசை", "\n", "உள்ளி", ",", "\n", "\n", "வந்தனென்", " ", "எந்தை", "! ", "யானே", ": ", "என்றும்", ",  10", "\n", "\n", "மன்று", " ", "படு", " ", "பரிசிலர்க்", "\n", "காணின்", ", ", "கன்றொடு", "\n", "\n", "கறை", " ", "அடி", " ", "யானை", "\n", "இரியல்", " ", "போக்கும்", "\n", "\n", "மலை", " ", "கெழு", " ", "நாடன்", "!\n", "மா", " ", "வேள்", " ", "ஆஅய்", "!", "\n", "\n", "களிறும்", " ", "அன்றே", "; ", "மாவும்", "\n", "அன்றே", ";", "\n", "\n", "ஒளிறு", " ", "படைப்", " ", "புரவிய", "\n", "தேரும்", " ", "அன்றே", ";            15", "\n", "\n", "பாணர்", ", ", "பாடுநர்", ", ", "பரிசிலர்", ",\n", "ஆங்கு", " ", "அவர்", ",", "\n", "\n", "தமது", " ", "எனத்", " ", "தொடுக்குவராயின்", ",\n'", "எமது", "' ", "எனப்", "\n", "\n", "பற்றல்", " ", "தேற்றாப்", " ", "பயங்", "\n", "கெழு", " ", "தாயமொடு", ",", "\n", "\n", "அன்ன", " ", "ஆக", ", ", "நின்", "\n", "ஊழி", "; ", "நின்னைக்", "\n", "\n", "காண்டல்", " ", "வேண்டிய", " ", "அளவை", "\n", "வேண்டார்  20", "\n", "\n", "உறு", " ", "முரண்", " ", "கடந்த", "\n", "ஆற்றல்", "\n", "\n", "பொது", " ", "மீக்கூற்றத்து", " ", "நாடு", "\n", "கிழவோயே", "!", "\n", "\n", "\n", "\n", "திணை பாடாண் திணை;", " ", "துறை", " ", "பரிசில்", " ", "துறை", ".", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "மலை ஏறுதல்", "இக்காலக் காட்சி", "\n", "\n", "\n", "\n"]},
{"link": "https://vaiyan.blogspot.com/2014/12/136.html", "title": "புறநானூறு 136", "content": ["\n", "ஆய்", "தனக்கு இருக்கும் பகை இன்னது இன்னது என்று ", "அடுக்கிக் காட்டிப் புலவர் தன் வறுமை நிலையை விளக்குகிறார்.", "\n", "யாழ் என்னும் தன் இசைக்கருவியின் புறத்தே\nஇழைக் கோட்டில் காணப்படும் புள்ளிகள் போலத் தன் தலைமுடியில் மேயும் பேன் பகை ஒன்று\nமட்டுமா?", "\n", "உணவின்றி உண்ணாமல் உடம்பு வாடி, கண்ணீர்\nகசியும் தன் சுற்றத்தாரின் பசிப் பகை ஒன்று மட்டுமா?", "\n", "மலைக்காட்டு வழியில் உன்னை நாடி வரும்போது,\nஇத்தகைய என் வறுமைத் தன்மையைக் கண்டும் எனக்கு ஏதும் தராமல் “உன்னிடம் உள்ளதைக் தா”\nஎன்று என்னை வழிப்பறி செய்யும் குரங்குக்கூட்டம் போன்ற கூளியர் இனக்கூட்டம் துன்புறுத்தும்\nபகை ஒன்று மட்டுமா?", "\n", "\n", "\n", "\n", "இவற்றையெல்லாம் அறிந்து ", "ஆய் ஈவான் என நம்பி, ", "சுட்டெரிக்கும் வெயிலில் இங்கு வந்துள்ளேன்.", "\n", "\n", "எனக்கு வேண்டியதை வழங்குபவர் ", "பிறருக்கும்\nவேண்டியதை வழங்குவர். ", "பிறருக்கு வேண்டியதை ஈவோர் ", "தனக்கும் வேண்டியதை (மகிழ்ச்சியை)\nவழங்கிக்கொள்வர் – ", "என்று நான் சொல்வதுண்டு. ", "\n", "\n", "உனக்கு ஒத்ததை நீ வழங்கவேண்டும். ", "\n", "\n", "அதனைப் பெற்ற நான் ", "என் ஊர் துறையூர் ஓடையில்\nஉள்ள ", "மணலைக் காட்டிலும் அதிக நாள் வாழவேண்டும் என்று ", "உன்னை வாழ்த்திக்கொண்டே இருப்பேன். ", "\n", "\n", "\n", "\n", "பாடல்", "\n", "\n", "\n", "\n", "யாழ்ப்", " ", "பத்தர்ப்", " ", "புறம்", "\n", "கடுப்ப", "\n", "\n", "இழை", " ", "வலந்த", " ", "பல்", "\n", "துன்னத்து", "\n", "\n", "இடைப்", " ", "புரை", " ", "பற்றி", ",\n", "பிணி", " ", "விடாஅ", "\n", "\n", "ஈர்க்", " ", "குழாத்தோடு", " ", "இறை", "\n", "கூர்ந்த", "\n", "\n", "பேஎன்", " ", "பகை", " ", "என", "\n", "ஒன்று", " ", "என்கோ", "?          5", "\n", "\n", "உண்ணாமையின்", " ", "ஊன்", " ", "வாடி", ",", "\n", "\n", "தெண்", " ", "நீரின்", " ", "கண்", "\n", "மல்கி", ",", "\n", "\n", "கசிவுற்ற", " ", "என்", " ", "பல்", " ", "கிளையொடு", "\n", "\n", "பசி", " ", "அலைக்கும்", " ", "பகை", "\n", "ஒன்று", " ", "என்கோ", "?", "\n", "\n", "அன்ன", " ", "தன்மையும்", " ", "அறிந்து", "\n", "ஈயார்", ",       10", "\n", "\n'", "நின்னது", " ", "தா", "' ", "என", ",\n", "நிலை", " ", "தளர", ",", "\n", "\n", "மரம்", " ", "பிறங்கிய", " ", "நளிச்", "\n", "சிலம்பில்", ",", "\n", "\n", "குரங்கு", " ", "அன்ன", " ", "புன்", "\n", "குறுங்", " ", "கூளியர்", "\n", "\n", "பரந்து", " ", "அலைக்கும்", " ", "பகை", "\n", "ஒன்று", " ", "என்கோ", "?", "\n", "\n'", "ஆஅங்கு", ", ", "எனைப்", " ", "பகையும்", "\n", "அறியுநன்", " ", "ஆய்", "'                                15", "\n", "\n", "எனக்", " ", "கருதி", ", ", "பெயர்", "\n", "ஏத்தி", ",", "\n", "\n", "வாய்", " ", "ஆர", " ", "நின்", "\n", "இசை", " ", "நம்பி", ",", "\n", "\n", "சுடர்", " ", "சுட்ட", " ", "சுரத்து", "\n", "ஏறி", ",", "\n", "\n", "இவண்", " ", "வந்த", " ", "பெரு", "\n", "நசையேம்", ";", "\n", "\n'", "எமக்கு", " ", "ஈவோர்", " ", "பிறர்க்கு", "\n", "ஈவோர்", ";          20", "\n", "\n", "பிறர்க்கு", " ", "ஈவோர்", " ", "தமக்கு", " ", "ஈப", "'\n", "என", ",", "\n", "\n", "அனைத்து", " ", "உரைத்தனன்", " ", "யான்", "\n", "ஆக", ",", "\n", "\n", "நினக்கு", " ", "ஒத்தது", " ", "நீ", "\n", "நாடி", ",", "\n", "\n", "நல்கினை", " ", "விடுமதி", ", ", "பரிசில்", "!\n", "அல்கலும்", ",", "\n", "\n", "தண்", " ", "புனல்", " ", "வாயில்", "\n", "துறையூர்", " ", "முன்துறை 25", "\n", "\n", "நுண்", " ", "பல", " ", "மணலினும்", "\n", "ஏத்தி", ",", "\n", "\n", "உண்குவம்", ", ", "பெரும", "! ", "நீ", " ", "நல்கிய", "\n", "வளனே", ".", "\n", "\n", "\n", "\n", "திணை பாடாண் திணை;", " ", "துறை", " ", "பரிசில்", " ", "துறை", ".", "\n", "\n", "ஆயைத்", " ", "துறையூர்", " ", "ஓடைகிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "யாழ்ப் பத்தரின் ", "இழைக்கோட்டில் இருக்கும் ", "புள்ளிகள் போலப்", "புலவர் தலையில் ", "பேன்கள் இருந்தனவாம்", "\n", "\n", "\n", "\n"]},
{"link": "https://vaiyan.blogspot.com/2014/12/137.html", "title": "புறநானூறு 137", "content": ["\n", "\n", "\n", "\n", "நாஞ்சில் வள்ளுவன்", "முரசு முழங்கும் மூவேந்தரை ", "நான் நினைத்துப்\nபார்த்ததும் இல்லை. ", "உன்னைத்தான் முதன்முதலாக அறிந்துள்ளேன். ", "\n", "வறண்ட காலத்திலும் உன் நாட்டில் ஈரமண்ணில் விழுந்த ", "நெல் விதை ", "கரும்பு போல் செழித்துள்ளது.", "\n", "கோடையிலும் மலர்கள் பூத்துக் குலுங்குகின்றன.", "\n", "பொன்னிற வேங்கைப் பூக்கள் கடலில் மிதக்கின்றன.", "\n", "\n", "\n", "\n", "இப்படிப்பட்டதும், ", "செவ்வரை என்னும் மலையைக்\nகொண்டதுமான ", "‘நாஞ்சில்’ என்னும் நாட்டை உடையவன் நீ. ", "(செவ்வரை மலை என்பது நாஞ்சில்மலை. ", "நாஞ்சில் = கலப்பை) ", "\n", "\n", "நீ வாழ்க. ", "உன்னைப் பெற்றெடுத்த தாய்தந்தையர்\nவாழ்க. ", "\n", "\n", "\n", "\n", "பாடல் ", "\n", "\n", "\n", "\n", "இரங்கு", " ", "முரசின்", ", ", "இனம்சால்", "\n", "யானை", ",", "\n", "\n", "முந்நீர்", " ", "ஏணி", " ", "விறல்", " ", "கெழு", "\n", "மூவரை", "\n", "\n", "இன்னும்", " ", "ஓர்", " ", "யான்", "\n", "அவா", " ", "அறியேனே", ";", "\n", "\n", "நீயே", ", ", "முன்", " ", "யான்", "\n", "அறியுமோனே", " ", "துவன்றிய", "\n", "\n", "கயத்து", " ", "இட்ட", " ", "வித்து", "\n", "வறத்தின்", " ", "சாவாது", ",          5", "\n", "\n", "கழைக்", " ", "கரும்பின்", " ", "ஒலிக்குந்து", ",", "\n", "\n", "கொண்டல்", " ", "கொண்ட", " ", "நீர்", "\n", "கோடை", " ", "காயினும்", ",", "\n", "\n", "கண்", " ", "அன்ன", " ", "மலர்", "\n", "பூக்குந்து", ",", "\n", "\n", "கருங்", " ", "கால்", " ", "வேங்கை", "\n", "மலரின்", ", ", "நாளும்", "\n", "\n", "பொன்", " ", "அன்ன", " ", "வீ", "\n", "சுமந்து", ",                  10", "\n", "\n", "மணி", " ", "அன்ன", " ", "நீர்", "\n", "கடல்", " ", "படரும்", ";", "\n", "\n", "செவ்", " ", "வரைப்", " ", "படப்பை", "\n", "நாஞ்சில்", " ", "பொருந", "!", "\n", "\n", "சிறு", " ", "வெள்", " ", "அருவிப்", "\n", "பெருங்", " ", "கல்", " ", "நாடனை", "!", "\n", "\n", "நீ", " ", "வாழியர்", "! ", "நின்", "\n", "தந்தை", "\n", "\n", "தாய்", " ", "வாழியர்", ", ", "நிற்", "\n", "பயந்திசினோரே", "!                    15", "\n", "\n", "\n", "\n", "திணை பாடாண் திணை;", " ", "துறை", " ", "இயன்மொழி", "; ", "பரிசில்", "\n", "துறையும்", " ", "ஆம்", ".", "\n", "\n", "நாஞ்சில்", " ", "வள்ளுவனை", " ", "ஒரு", " ", "சிறைப்", " ", "பெரியனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "கரும்பு", "இந்தக் கரும்பு போல் ", "நாஞ்சில் நாட்டில் ", "நெற்பயிர்களும் ", "செழிக்குமாம்", "\n", "\n", "\n", "\n"]},
{"link": "https://vaiyan.blogspot.com/2014/12/138.html", "title": "புறநானூறு 138", "content": ["\n", "நாஞ்சில் வள்ளுவன்", "ஏழு நரம்பு கொண்ட சீறியாழில் ", "முதாரிப்பண் (இக்கால முகாரி) பாடும் பாண! ", "கிழிந்து சிதைந்த உடையுடன் நீ உள்ளாய்.", "\n", "\n", "ஆன் இனங்கள் (ஆடுமாடுகள்) துள்ளி விளையாடும் ", "காட்டுவழி ", "மான் இனங்கள் துள்ளி விளையாடும் மலைவழி", "\n", "\n", "மீன் இனங்கள் துள்ளி விளையாடும் நீர்த்துறை\nவழி", "\n", "என்று பல வழிகளைக் கடந்து இங்கு நீ வந்துள்ளாய்.", "\n", "\n", "நீ இதுவரை உன் அரசன் பெயரை நினைத்துப் பார்க்கவில்லை.\nஅவனிடம் நீ சென்றால் ", "‘போய்விட்டுப் பிறகு வா’ ", "என்று சொல்லமாட்டான். ", "கிளிகள் எடுத்துக்கொள்ளும்\nமணிக்கதிர் போன்றவன் அவன். ", "தழைத்த கூந்தலை உடைய ஒருத்தியின் கணவன். ", "அவன் பெருமையை அறிந்தவர்\nயார்?", "\n", "\n", "\n", "\n", "பாடல்", "\n", "\n", "\n", "\n", "ஆனினம்", " ", "கலித்த", " ", "அதர்", " ", "பல", " ", "கடந்து", ",", "\n", "\n", "மானினம்", " ", "கலித்த", " ", "மலை", " ", "பின்", " ", "ஒழிய", ",", "\n", "\n", "மீனினம்", " ", "கலித்த", " ", "துறை", " ", "பல", " ", "நீந்தி", ",", "\n", "\n", "உள்ளி", " ", "வந்த", ", ", "வள்", " ", "உயிர்ச்", " ", "சீறியாழ்", ",", "\n", "\n", "சிதாஅர்", " ", "உடுக்கை", ", ", "முதாஅரிப்", " ", "பாண", "!                  5", "\n", "\n", "நீயே", ", ", "பேர்", " ", "எண்ணலையே", "; ", "நின்", " ", "இறை", ",", "\n", "\n", "'", "மாறி", " ", "வா", "' ", "என", " ", "மொழியலன்", " ", "மாதோ", ";", "\n", "\n", "ஒலி", " ", "இருங்", " ", "கதுப்பின்", " ", "ஆயிழை", " ", "கணவன்", "\n", "\n", "கிளி", " ", "மரீஇய", " ", "வியன்", " ", "புனத்து", "\n", "\n", "மரன்", " ", "அணி", " ", "பெருங்", " ", "குரல்", " ", "அனையன்", " ", "ஆதலின்", ",        10", "\n", "\n", "நின்னை", " ", "வருதல்", " ", "அறிந்தனர்", " ", "யாரே", "?", "\n", "\n", "\n", "\n", "திணை பாடாண் திணை;", " ", "துறை", " ", "இயன்மொழி", "; ", "பரிசில்", "\n", "துறையும்", " ", "ஆம்", ".", "\n", "\n", "துறை- பாணாற்றுப்படை எனல்\nநன்று", "\n", "\n", "நாஞ்சில்", " ", "வள்ளுவனை", " ", "மருதன்", " ", "இளநாகனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "கதிர்மணியைக் கிளி எடுத்துக்கொள்ளல்", "வள்ளல் அரசன் நாஞ்சில் வள்ளுவன்", "பரிசிலர் கிளிகள் எடுத்துக்கொள்ளும் ", "பால்மணிகள் போன்றவன்", "\n", "\n", "\n", "\n"]},
{"link": "https://vaiyan.blogspot.com/2014/12/139.html", "title": "புறநானூறு 139", "content": ["\n", "\n", "நாஞ்சில் வள்ளுவன்", "என் இளம்பிள்ளைகள் பலரும், ", "மனைவி விறலியும் ", "வாழவேண்டும் என்பதற்காகப் ", "பொய் சொல்லமாட்டேன். ", "உண்மையையே பேசுவேன். ", "நீ புறமுதுகிடாத\nகுறிக்கோளை உடைய வலியவர் வழிவந்தவன். நாஞ்சில்மலைத் தலைவன். ", "நீ கனியும் வரையில் ", "நாங்கள்\nகாத்திருக்காமல் ", "பரிசில் வழங்கியவன். ", "நீ வேந்தர் பக்கம் நின்று போரிட்டுச் சாதலுக்கு\nஅஞ்சாதவன். ", "நீ போருக்குச் சென்றுவிட்டால் துன்புறும் என் சுற்றம் வருந்தும் அல்லவா? ", "(செல்லுமுன் வழங்குக)", "\n", "\n", "\n", "\n", "பாடல் ", "\n", "\n", "\n", "\n", "சுவல்", " ", "அழுந்தப்", " ", "பல", "\n", "காய", "\n", "\n", "சில்", " ", "ஓதிப்", " ", "பல்", "\n", "இளைஞருமே", ",", "\n", "\n", "அடி", " ", "வருந்த", " ", "நெடிது", "\n", "ஏறிய", "\n", "\n", "கொடி", " ", "மருங்குல்", " ", "விறலியருமே", ",", "\n", "\n", "வாழ்தல்", " ", "வேண்டிப்     5", "\n", "\n", "பொய்", " ", "கூறேன்", "; ", "மெய்", "\n", "கூறுவல்", ";", "\n", "\n", "ஓடாப்", " ", "பூட்கை", " ", "உரவோர்", "\n", "மருக", "!", "\n", "\n", "உயர்", " ", "சிமைய", " ", "உழாஅ", "\n", "நாஞ்சில்", " ", "பொருந", "!", "\n", "\n", "மாயா", " ", "உள்ளமொடு", " ", "பரிசில்", "\n", "துன்னி", ",", "\n", "\n", "கனி", " ", "பதம்", " ", "பார்க்கும்", "\n", "காலை", " ", "அன்றே", ";   10", "\n", "\n", "ஈதல்", " ", "ஆனான்", ", ", "வேந்தே", ";\n", "வேந்தற்குச்", "\n", "\n", "சாதல்", " ", "அஞ்சாய்", ", ", "நீயே", ";\n", "ஆயிடை", ",", "\n", "\n", "இரு", " ", "நிலம்", " ", "மிளிர்ந்திசினாஅங்கு", ",\n", "ஒரு", " ", "நாள்", ",", "\n", "\n", "அருஞ்", " ", "சமம்", " ", "வருகுவதுஆயின்", ",", "\n", "\n", "வருந்தலும்", " ", "உண்டு", ", ", "என்", " ", "பைதல்", "\n", "அம்", " ", "கடும்பே", ".         15", "\n", "\n", "\n", "\n", "திணை பாடாண் திணை;", " ", "துறை", " ", "பரிசில்", " ", "கடாநிலை", ".", "\n", "\n", "நாஞ்சில்", " ", "வள்ளுவனை", " ", "மருதன்", " ", "இளநாகனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/12/140.html", "title": "புறநானூறு 140", "content": ["\n", "நாஞ்சில் வள்ளுவன்", "ஔவையார் பாடுகிறார். ", "நாஞ்சில் வள்ளுவன் பலா\nமிகுந்த நாஞ்சில் நாட்டுப் போராளி. ", "அவன் ஒரு மடையன். ", "புலவர்களே, கவனமாக இருங்கள். ", "நானும்\nஎன் தோழிமார் விறலியரும் தோட்டத்தில் கீரை பறித்தோம்.", "அதனோடு போட்டுச் சமைப்பதற்குக் ", "கொஞ்சம் அரிசி தரும்படி அவனிடம் வேண்டினேன். ", "அவனோ தன் பெருமையையும், ", "என் தகுதியையும்\nஎண்ணிப் பார்த்தான். ", "குன்று போல் தோன்றிய ஒரு யானையைப் பரிசாக வழங்கினான். ", "இப்படி ஒரு\nமனத்தெளிவு இல்லாத கொடை ஒன்றும் இருக்குமோ? ", "அதனால் புலவர்களே, கவனமாக இருங்கள்.", "\n", "\n", "\n", "\n", "பாடல்", "\n", "\n", "\n", "\n", "தடவு", " ", "நிலைப்", " ", "பலவின்", " ", "நாஞ்சில்", " ", "பொருநன்", "\n", "\n", "மடவன்", ", ", "மன்ற", "; ", "செந்", " ", "நாப்", " ", "புலவீர்", "!", "\n", "\n", "வளைக்", " ", "கை", " ", "விறலியர்", " ", "படப்பைக்", " ", "கொய்த", "\n", "\n", "அடகின்", " ", "கண்ணுறை ஆக", " ", "யாம்", " ", "சில", "\n", "\n", "அரிசி", " ", "வேண்டினேமாக", ", ", "தான்", " ", "பிற   5", "\n", "\n", "வரிசை", " ", "அறிதலின்", ", ", "தன்னும்", " ", "தூக்கி", ",", "\n", "\n", "இருங்", " ", "கடறு", " ", "வளைஇய", " ", "குன்றத்து", " ", "அன்னது", " ", "ஓர்", "\n", "\n", "பெருங்", " ", "களிறு", " ", "நல்கியோனே", "; ", "அன்னது", " ", "ஓர்", "\n", "\n", "தேற்றா", " ", "ஈகையும்", " ", "உளதுகொல்", "?", "\n", "\n", "போற்றார்", " ", "அம்ம", ", ", "பெரியோர்", " ", "தம்", " ", "கடனே", "?", "\n", "\n", "\n", "\n", "திணை பாடாண் திணை;", " ", "துறை", " ", "பரிசில்", " ", "விடை", ".", "\n", "\n", "நாஞ்சில்", " ", "வள்ளுவனை", " ", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "அடகு (கீரை)", "\n", "\n", "\n", "\n"]},
{"link": "https://vaiyan.blogspot.com/2014/12/141.html", "title": "புறநானூறு 141", "content": ["\n", "வையாவிக்", " ", "கோப்பெரும்", " ", "பேகன்", "பே என்னும் சொல் மழைமேகத்தை உணர்த்தும். ", "மழைமேகம் போன்றவன் என்னும் பொருளில் ", "பேகன் என்னும் பெயர் உருவாகியுள்ளது.", "\n", "\n", "\n", "பேகனிடம்\nபரிசில் பெற்றுவந்த பாணன் ", "வறுமையில் வாடும் பாணன் ஒருவனைப் ", "பேகனிடம் செல்லும்படி ஆற்றுப்படுத்துகிறான். ", "\n", "\n", "\n", "\n", "பாணன் பொன்னால் செய்த தாமரையும், ", "அவன் மனைவி\nவிறலி விலை உயர்ந்த அணிகலன்களையும் ", "மாலையையும் அணிந்துகொண்டிருந்தான். ", "அவர்கள் தாம்\nஊர்ந்துவந்த தேரிலிருந்த குதிரைகளை ", "அவிழ்ந்து விட்டுவிட்டு இளைப்பாறிக்கொண்டிருந்தனர். ", "அந்தப் பாணன் சொல்கிறான். ", "\n", "\n", "“ஊருக்குச் செல்பவர் போல ", "வழியில் உள்ள காட்டில்\nகாணப்படுகிறீரே, ", "நீவிர் யார்” என வினவுகிறாய். ", "சொல்கிறேன் கேள். ", "மேகக்கூட்டம் போன்ற\nசுற்றத்தாருடன், ", "கடுமையான பசியுடன் காணப்படுகிறாய். ", "வெற்றிவேல் அண்ணல் பேகனைக் காண்பதற்கு\nமுன்னர் ", "நானும் உன்னைக் காட்டிலும் கேடாக இருந்தேன். ", "மயில் உடுத்திக்கொள்ளாது, ", "போர்த்திக்கொள்ளாது\nஎனத் தெரிந்திருந்தும், ", "தான் குளிரில் நடுங்கும்போது போர்த்தியிருந்த மேலாடையை ", "ஆடும்\nமயிலுக்குக் ", "குளிரில் அது நடுங்குவதாக எண்ணிப் போர்த்திவிட்டவன்", " ", "எமக்கு இப் பரிசில்களை\nவழங்கிய எம் அரசன். ", "அவன் யானைக்கடா மீது உலவும் பேகன். ", "சிறிதோ, பெரிதோ, ", "எந்த அளவாயினும்\nஈதல்தான் பெரிது எனச் செயல்படுபவன். ", "அவன் பிறரது வறுமை நிலைமையைப் பார்த்து ", "அதனைப்\nபோக்கும் அளவுக்கு வழங்குவான். ", "\n", "\n", "\n", "\n", "பாடல்", "\n", "\n", "\n", "\n", "'", "பாணன்", " ", "சூடிய", " ", "பசும்", " ", "பொன்", " ", "தாமரை", "\n", "\n", "மாண்", " ", "இழை", " ", "விறலி", " ", "மாலையொடு", " ", "விளங்க", ",", "\n", "\n", "கடும்", " ", "பரி", " ", "நெடுந்", " ", "தேர்", " ", "பூட்டு", " ", "விட்டு", " ", "அசைஇ", ",", "\n", "\n", "ஊரீர்", " ", "போலச்", " ", "சுரத்திடை", " ", "இருந்தனிர்", "!", "\n", "\n", "யாரீரோ", "?' ", "என", ", ", "வினவல்", " ", "ஆனா", ",                               5", "\n", "\n", "காரென்", " ", "ஒக்கல்", ", ", "கடும்", " ", "பசி", ", ", "இரவல", "!", "\n", "\n", "வென்", " ", "வேல்", " ", "அண்ணல்", " ", "காணா", " ", "ஊங்கே", ",", "\n", "\n", "நின்னினும்", " ", "புல்லியேம்", " ", "மன்னே", "; ", "இனியே", ",", "\n", "\n", "இன்னேம்", " ", "ஆயினேம்", " ", "மன்னே", "; ", "என்றும்", "\n", "\n", "உடாஅ", ", ", "போரா", " ", "ஆகுதல்", " ", "அறிந்தும்", ",        10", "\n", "\n", "படாஅம்", " ", "மஞ்ஞைக்கு", " ", "ஈத்த", " ", "எம்", " ", "கோ", ",", "\n", "\n", "கடாஅ", " ", "யானைக்", " ", "கலி", " ", "மான்", " ", "பேகன்", ",", "\n", "\n", "'", "எத்", " ", "துணை", " ", "ஆயினும்", " ", "ஈத்தல்", " ", "நன்று", "' ", "என", ",", "\n", "\n", "மறுமை", " ", "நோக்கின்றோ", " ", "அன்றே", ",", "\n", "\n", "பிறர்", ", ", "வறுமை", " ", "நோக்கின்று", ", ", "அவன்", " ", "கை", " ", "வண்மையே", ".       15", "\n", "\n", "\n", "\n", "திணை பாடாண் திணை;", " ", "துறை", " ", "பாணாற்றுப்படை", "; ", "புலவராற்றுப்படையும்", "\n", "ஆம்", ".", "\n", "\n", "வையாவிக்", " ", "கோப்பெரும்", " ", "பேகனைப்", " ", "பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தன்னார்வக் கொடை", "\n", "\n", "\n", "\n"]},
{"link": "https://vaiyan.blogspot.com/2014/12/142.html", "title": "புறநானூறு 142", "content": ["\n", "வையாவிக்", " ", "கோப்பெரும்", " ", "பேகன்", "அரசன் பேகன் வீரக்கழல் அணிந்த தன் கால்களால் ", "யானைக் கடாவை அடக்கி ஆள்பவன். ", "\n", "\n", "மழையானது நீர் இல்லாத குளத்தில் பொழியவேண்டும். ", "வயலில் பொழியவேண்டும். ", "அவ்வாளன்றிக் களர் நிலத்திலும் பொழிவது போல ", "வள்ளல் பேகன் கொடை\nவழங்குவதில் ஒரு மடையனாக விளங்குபவன். ", "ஆனால் போரின்போது மடமை இல்லாதவன். ", "நல்லவர்களை\nவிலக்கி அல்லாதவர்களைக் கொல்பவன்.", "\n", "\n", "\n", "\n", "பாடல்", "\n", "\n", "\n", "\n", "அறு", " ", "குளத்து", " ", "உகுத்தும்", ", ", "அகல்", " ", "வயல்", " ", "பொழிந்தும்", ",", "\n", "\n", "உறும்", " ", "இடத்து", " ", "உதவாது", " ", "உவர்", " ", "நிலம்", " ", "ஊட்டியும்", ",", "\n", "\n", "வரையா", " ", "மரபின்", " ", "மாரிபோல", ",", "\n", "\n", "கடாஅ", " ", "யானைக்", " ", "கழல்", " ", "கால்", " ", "பேகன்", "\n", "\n", "கொடைமடம்", " ", "படுதல்", " ", "அல்லது", ",                   5", "\n", "\n", "படைமடம்", " ", "படான்", ", ", "பிறர்", " ", "படை", " ", "மயக்குறினே", ".", "\n", "\n", "\n", "\n", "திணை பாடாண் திணை;", " ", "துறை", " ", "இயன்மொழி", ".", "\n", "\n", "வையாவிக்", " ", "கோப்பெரும்", " ", "பேகனைப்", " ", "பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வள்ளல் அரசன் பேகன்", "\n", "\n", "\n", "\n"]},
{"link": "https://vaiyan.blogspot.com/2014/12/143.html", "title": "புறநானூறு 143", "content": ["\n", "வையாவிக்", " ", "கோப்பெரும்", " ", "பேகன்", "கபிலர் பேகனிடம் வினவி வேண்டுகிறார்.", "\n", "\n", "நேற்று அருவி ஒலி கேட்கும் உன் சிற்றூருக்குச்\nசென்றேன். காடுமேடெல்லாம் நடந்து வருந்தும் என் சுற்றத்தின் ", "பசியைப் போக்கிக்கொள்ள ", "உன் வீட்டு வாயிலில் நின்று ", "உன்னையும் உன் மலையையும் ", "வாழ்த்திக்கொண்டு நின்று பாடினேன்.\n", "\n", "\n", "உகும் கண்ணீரை நிறுத்த முடியாமல் ஒருத்தி ", "(பேகன் மனைவி கண்ணகி)", " ", "வெளியே வந்து விம்மிக்கொண்டு நின்றாள். ", "வருந்தத்தக்க அவள் யாரோ. ", "\n", "\n", "\n", "\n", "குறவர் மக்கள் வானம் மழை பொழியவேண்டும் என்று ", "(தினைப்)பலி தூவ, மழை பொழிந்தது. ", "மழை மேக்கு உயர்க (நிற்பதாகுக) ", "எனக் கடவுளுக்கு விழா\nஎடுப்ப மழை நின்றுவிட்டது. ", "அதனால் மகிழ்ச்சியுற்று ", "புனத்தில் விளைந்துள்ள தினையை அறுவடை\nசெய்து ", "சமைத்து உண்பர். ", "இப்படிப்பட்டவர் வாழும் நாட்டின் அரசன் பேகன்.", "\n", "\n", "\n", "\n", "பாடல்", "\n", "\n", "\n", "\n", "\n'", "மலை", " ", "வான்", " ", "கொள்க", "!'\n", "என", ", ", "உயர்", " ", "பலி", " ", "தூஉய்", ",", "\n", "\n'", "மாரி", " ", "ஆன்று", ", ", "மழை", "\n", "மேக்கு", " ", "உயர்க", "!' ", "எனக்", "\n", "\n", "கடவுள்", " ", "பேணிய", " ", "குறவர்", "\n", "மாக்கள்", ",", "\n", "\n", "பெயல்", " ", "கண்மாறிய", " ", "உவகையர்", ",\n", "சாரல்", "\n", "\n", "புனத்", " ", "தினை", " ", "அயிலும்", "\n", "நாட", "! ", "சினப்", " ", "போர்க்  5", "\n", "\n", "கை", " ", "வள்", " ", "ஈகைக்", "\n", "கடு", " ", "மான்", " ", "பேக", "!", "\n", "\n", "யார்கொல்", " ", "அளியள் தானே", " ", "நெருநல்", ",", "\n", "\n", "சுரன்", " ", "உழந்து", " ", "வருந்திய", "\n", "ஒக்கல்", " ", "பசித்தென", ",", "\n", "\n", "குணில்", " ", "பாய்", " ", "முரசின்", "\n", "இரங்கும்", " ", "அருவி", "\n", "\n", "நளி", " ", "இருஞ்", " ", "சிலம்பின்", "\n", "சீறூர்", " ", "ஆங்கண்", ",                               10", "\n", "\n", "வாயில்", " ", "தோன்றி", ", ", "வாழ்த்தி", "\n", "நின்று", ",", "\n", "\n", "நின்னும்", " ", "நின்", " ", "மலையும்", " ", "பாட", ",\n", "இன்னாது", "\n", "\n", "இகுத்த", " ", "கண்ணீர்", " ", "நிறுத்தல்", "\n", "செல்லாள்", ",", "\n", "\n", "முலையகம்", " ", "நனைப்ப", ", ", "விம்மி", ",", "\n", "குழல்", " ", "இனைவதுபோல்", " ", "அழுதனள்", ",\n", "பெரிதே", "?             15", "\n", "\n", "\n", "\n", "திணை", " ", "பெருந்திணை", "; ", "துறை", "\n", "குறுங்கலி", "; ", "தாபதநிலையும்", " ", "ஆம்", ".", "\n", "\n", "வையாவிக் கோப்பெரும் பேகனால்", " ", "துறக்கப்பட்ட", " ", "கண்ணகி", " ", "காரணமாகப்", " ", "பேகனைக்", " ", "கபிலர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "கண்ணீர்", "\n", "\n", "\n", "\n"]},
{"link": "https://vaiyan.blogspot.com/2014/12/144.html", "title": "புறநானூறு 144", "content": ["\n", "வையாவிக்", " ", "கோப்பெரும்", " ", "பேகன்", "பரணர் பேகனிடம் கூறுகிறார்.", "\n", "\n", "\n", "நீ உன் மனைவிக்கு அருள் புரியாமல் இருப்பது\nமிகவும் கொடிது. ", "நான் என் யாழில் செவ்வழிப்பண் கூட்டிக் ", "கார்கால மழை பொழியும் உன் காட்டுநிலத்தைப் ", "பாடிக்கொண்டிருந்தேன். ", "அப்போது அங்கு வந்து அதனைக் கேட்ட ஒருத்தி ", "(பேகன் மனைவி கண்ணகி) ", "நீல மலர் போன்ற கண் கலங்கி அழுதுகொண்டு நின்றாள். ", "அவளைத் தொழுது ", "“நீ எம் அரசனுக்கு\nஉறவுக்காரி போலும்” என்று கூறினேன். ", "அதற்கு அவள் “நான் அவர் உறவுக்காரி இல்லை. ", "என்னைப்\nபோல ஒருத்தியின் அழகை விரும்பி ", "முல்லைப் பூ வேலி கொண்ட அவள் ஊருக்கு ", "அவர் தன் தேரொடு\nசென்று வாழ்ந்துகொண்டிருக்கிறார்” என்றாள். ", "நீ அவளுக்கு அளி செய்யாமல் இப்படி வாழ்வது\nகொடிது. ", "\n", "\n", "\n", "\n", "பாடல்", "\n", "\n", "\n", "\n", "அருளாய்", " ", "ஆகலோ", " ", "கொடிதே", ";\n", "இருள்", " ", "வர", ",", "\n", "\n", "சீறியாழ்", " ", "செவ்வழி", " ", "பண்ணி", ", ", "யாழ", "\n", "நின்", "\n", "\n", "கார்", " ", "எதிர்", " ", "கானம்", "\n", "பாடினேமாக", ",", "\n", "\n", "நீல்", " ", "நறு", " ", "நெய்தலின்", "\n", "பொலிந்த", " ", "உண்கண்", "\n", "\n", "கலுழ்ந்து", ", ", "வார்", " ", "அரிப்", " ", "பனி", "\n", "பூண்", " ", "அகம்", " ", "நனைப்ப", ",         5", "\n", "\n", "இனைதல்", " ", "ஆனாளாக", ", '", "இளையோய்", "!", "\n", "\n", "கிளையைமன்", ", ", "எம்", " ", "கேள்", " ", "வெய்யோற்கு", "?'\n", "என", ",", "\n", "\n", "யாம்", " ", "தன்", " ", "தொழுதனம்", "\n", "வினவ", ", ", "காந்தள்", "\n", "\n", "முகை", " ", "புரை", " ", "விரலின்", "\n", "கண்ணீர்", " ", "துடையா", ",", "\n", "\n'", "யாம்", " ", "அவன்", " ", "கிளைஞரேம்", "\n", "அல்லேம்", "; ", "கேள்", ", ", "இனி", ": 10", "\n", "\n", "எம்", " ", "போல்", " ", "ஒருத்தி", "\n", "நலன்", " ", "நயந்து", ", ", "என்றும்", ",", "\n", "\n", "வரூஉம்", "' ", "என்ப", " '", "வயங்கு", "\n", "புகழ்ப்", " ", "பேகன்", "\n", "\n", "ஒல்லென", " ", "ஒலிக்கும்", " ", "தேரொடு", ",", "\n", "\n", "முல்லை", " ", "வேலி", ", ", "நல்", "\n", "ஊரானே", ".'", "\n", "\n", "\n", "\n", "திணை", " ", "பெருந்திணை", "; ", "துறை", "\n", "குறுங்கலி", "; ", "தாபதநிலையும்", " ", "ஆம்", ".", "\n", "\n", "வையாவிக் கோப்பெரும் பேகனால்", " ", "துறக்கப்பட்ட", " ", "கண்ணகி", " ", "காரணமாகப்", " ", "பேகனைப் ", "பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "நீல்", " ", "நறு", " ", "நெய்தலின்", " ", "பொலிந்த", " ", "உண்கண்", "கலுழ்ந்து", ", ", "வார்", " ", "அரிப்", " ", "பனி", " ", "பூண்", " ", "அகம்", " ", "நனைப்ப", ",   ", "\n", "\n", "\n", "\n"]},
{"link": "https://vaiyan.blogspot.com/2014/12/145.html", "title": "புறநானூறு 145", "content": ["\n", "\n", "வையாவிக்", " ", "கோப்பெரும்", " ", "பேகன்", "\n", "மடத்தகை மாமயில் பனிக்கும் காட்சி", "\n", "மயில் ஆடும் மற்றொரு காட்சி", " ", "\n", "\n", "யானைக்கடா மீது செல்லும் பேகனே!", "\n", "\n", "பசிக்கிறது என்று உன்னைப் பார்க்க வரவில்லை, ", "வேறு வகையான துன்பப் பாரமும் எனக்கு இல்லை. ", "\n", "\n", "யாழ் நயம் காட்டி வாழ்பவர் வியந்து நடுங்கும்படி ", "அறம் செய்து அவர்களுக்கு நீ வழங்க வேண்டும்.", "\n", "\n", "அது உன் உள்ளத்தில் இருண்டு போய்விட்டால்\nபோனால் போகட்டும். ", "\n", "\n", "உன் தேரில் ஏறி உன் இல்லம் சென்று ", "வருந்திக்கொண்டிருக்கும் ", "உன் மனைவியின் துன்பத்தைப் போக்குவாயாக.", "\n", "\n", "ஆடும் மயிலைக் குளிரால் நடுங்குகிறது என்று\nஎண்ணி ", "போர்வை போர்த்தியவன் நீ ஆயிற்றே.", "\n", "\n", "\n", "\n", "பாடல்", "\n", "\n", "\n", "\n'", "மடத்", " ", "தகை", " ", "மா", "\n", "மயில்", " ", "பனிக்கும்", "' ", "என்று", " ", "அருளி", ",", "\n", "\n", "படாஅம்", " ", "ஈத்த", " ", "கெடாஅ", "\n", "நல்", " ", "இசை", ",", "\n", "\n", "கடாஅ", " ", "யானைக்", " ", "கலி", "\n", "மான்", " ", "பேக", "!", "\n", "\n", "பசித்தும்", " ", "வாரேம்", "; ", "பாரமும்", " ", "இலமே", ";", "\n", "\n", "களங்கனி", " ", "அன்ன", " ", "கருங்", "\n", "கோட்டுச்", " ", "சீறியாழ் 5", "\n", "\n", "நயம்", " ", "புரிந்து", " ", "உறையுநர்", "\n", "நடுங்கப்", " ", "பண்ணி", ",", "\n", "\n'", "அறம்", " ", "செய்தீமோ", ", ", "அருள்", "\n", "வெய்யோய்", "!' ", "என", ",", "\n", "\n", "இஃது", " ", "யாம்", " ", "இரந்த", "\n", "பரிசில்", ": ", "அஃது", " ", "இருளின்", ",", "\n", "\n", "இன", " ", "மணி", " ", "நெடுந்", "\n", "தேர்", " ", "ஏறி", ",", "\n", "\n", "இன்னாது", " ", "உறைவி", " ", "அரும்", "\n", "படர்", " ", "களைமே", "!      10", "\n", "\n", "\n", "\n", "திணை", " ", "பெருந்திணை", "; ", "துறை", "\n", "குறுங்கலி", "; ", "தாபதநிலையும்", " ", "ஆம்", ".", "\n", "\n", "வையாவிக் கோப்பெரும் பேகனால்", " ", "துறக்கப்பட்ட", " ", "கண்ணகி", " ", "காரணமாகப்", " ", "பேகனைப் ", "பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/12/146.html", "title": "புறநானூறு 146", "content": ["\n", "வையாவிக்", " ", "கோப்பெரும்", " ", "பேகன்", "பேக! ", "உன் செல்வங்கள் உன்னிடமே இருக்கட்டும். ", "அவற்றைப் பெற நான் விரும்பவில்லை. ", "என் யாழில் செவ்வழிப் பண் கூட்டி உன் நாட்டைப் பாடினேன். ", "அதற்காக எனக்குப் பரிசில் தருவாயானால் ", "உன் மனைவி தன் கூந்தலில் பூ சூடிக்கொள்ளும்படி ", "அவளிடம் செல்ல உன் தேரில் குதிரைகளைப் பூட்டுக.", "\n", "\n", "உன் மனைவி ", "நீ உன்னை அவளுக்குத் தராமையால் ", "நைந்துபோய் உடல் அழகு குலைந்து ", "துன்பப்பட்டுக்கொண்டிருக்கிறாள். ", "அவள் தன் தாலி இழையைத்\nதிருத்திக்கொள்ள வேண்டும். ", "தோகைமயில் போன்ற தன் கூந்தலுக்கு ", "மணப்புகை ஊட்டிப் பூவைச் சூடிக்கொள்ள வேண்டும். ", "அதற்காக உன் தேரைப் பூட்டுக. ", "\n", "\n", "அதுவே நீ எனக்குத் தரும் செல்வமாக இருக்கட்டும்.\n", "\n", "\n", "\n", "\n", "பாடல் ", "\n", "\n", "\n", "\n", "அன்ன", " ", "ஆக", ": ", "நின்", "\n", "அருங்", " ", "கல", " ", "வெறுக்கை", "\n", "\n", "அவை", " ", "பெறல்", " ", "வேண்டேம்", ";\n", "அடு", " ", "போர்ப்", " ", "பேக", "!", "\n", "\n", "சீறியாழ்", " ", "செவ்வழி", " ", "பண்ணி", ", ", "நின்", "\n", "வன்", " ", "புல", "\n", "\n", "நல்", " ", "நாடு", " ", "பாட", ",\n", "என்னை", " ", "நயந்து", "\n", "\n", "பரிசில்", " ", "நல்குவைஆயின்", ", ", "குரிசில்", "!\n", "நீ      5", "\n", "\n", "நல்காமையின்", " ", "நைவரச்", " ", "சாஅய்", ",", "\n", "\n", "அருந்", " ", "துயர்", " ", "உழக்கும்", "\n", "நின்", " ", "திருந்துஇழை", " ", "அரிவை", "\n", "\n", "கலி", " ", "மயில்", " ", "கலாவம்", "\n", "கால்", " ", "குவித்தன்ன", ",", "\n", "\n", "ஒலி", " ", "மென்", " ", "கூந்தல்", "\n", "கமழ்", " ", "புகை", " ", "கொளீஇ", ",", "\n", "\n", "தண்", " ", "கமழ்", " ", "கோதை", "\n", "புனைய", ",        10", "\n", "\n", "வண்", " ", "பரி", " ", "நெடுந்", "\n", "தேர்", " ", "பூண்க", ", ", "நின்", " ", "மாவே", "!", "\n", "\n", "\n", "\n", "திணை", " ", "பெருந்திணை", "; ", "துறை", "\n", "குறுங்கலி", "; ", "தாபதநிலையும்", " ", "ஆம்", ".", "\n", "\n", "வையாவிக் கோப்பெரும் பேகனால்", " ", "துறக்கப்பட்ட", " ", "கண்ணகி", " ", "காரணமாகப்", " ", "பேகனை ", "அரிசில் கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இக்காலத் தாலி", "பேகன் மனைவி கண்ணகி கழுத்தில் ", "இது போன்ற", "திருந்திழை மட்டும் இருந்தது", "\n", "\n", "\n", "\n"]},
{"link": "https://vaiyan.blogspot.com/2014/12/147.html", "title": "புறநானூறு 147", "content": ["\n", "வையாவிக்", " ", "கோப்பெரும்", " ", "பேகன்", "கல்லுக் குகைகளில் அருவி கொட்டும் ", "பல மலைகளைத்\nதாண்டி உன்னிடம் வந்துள்ளேன். ", "என் யாழில் செவ்வழிப் பண் பாடிக்கொண்டு வந்துள்ளேன்.", "\n", "\n", "ஆவியர் குடி மக்களின் அரசனே! ", "நீ எனக்குப்\nபரிசில் தர விரும்பினால் ", "அது நீ உன் மனைவியிடம் செல்வதுதான்.", "\n", "\n", "நேற்று உன் இல்லம் சென்றபோது ", "உன் மனைவி மழைக்கால\nமேகம் ", "இடிமுழக்கத்தைக் கேட்டுக்கொண்டு தனியே இருந்தாள். ", "கண்ணீரை அடக்கிக்கொண்டு இருந்தாள். ", "கூந்தலில் எண்ணெய் வைக்காமல் இருந்தாள். ", "அவள் தலையில் எண்ணெய் வைத்துக் குளித்துவிட்டுப் ", "புதுமலர் சூடிக்கொள்ளும்படி ", "நீ அவளிடம் செல். ", "அதுதான் நீ எனக்குத் தரவேண்டிய பரிசு.\n", "\n", "\n", "\n", "\n", "பாடல்", "\n", "\n", "\n", "\n", "\n", "கல்", " ", "முழை", " ", "அருவிப்", "\n", "பல்", " ", "மலை", " ", "நீந்தி", ",", "\n", "\n", "சீறியாழ்", " ", "செவ்வழி", " ", "பண்ணி", " ", "வந்ததை", ",", "\n", "\n", "கார்", " ", "வான்", " ", "இன்", "\n", "உறை", " ", "தமியள்", " ", "கேளா", ",", "\n", "\n", "நெருநல்", " ", "ஒரு", " ", "சிறைப்", "\n", "புலம்புகொண்டு", " ", "உறையும்", "\n", "\n", "அரி", " ", "மதர்", " ", "மழைக்", "\n", "கண்", ", ", "அம்", " ", "மா", " ", "அரிவை    5", "\n", "\n", "நெய்யொடு", " ", "துறந்த", " ", "மை", " ", "இருங்", "\n", "கூந்தல்", "\n", "\n", "மண்ணுறு", " ", "மணியின்", " ", "மாசு", "\n", "அற", " ", "மண்ணி", ",", "\n", "\n", "புது", " ", "மலர்", " ", "கஞல", ",\n", "இன்று", " ", "பெயரின்", ",", "\n", "\n", "அதுமன்", ", ", "எம்", " ", "பரிசில்", "\n", "ஆவியர்", " ", "கோவே", "!", "\n", "\n", "\n", "\n", "\n", "திணை", " ", "பெருந்திணை", "; ", "துறை", "\n", "குறுங்கலி", "; ", "தாபதநிலையும்", " ", "ஆம்", ".", "\n", "\n", "வையாவிக் கோப்பெரும் பேகனால்", " ", "துறக்கப்பட்ட", " ", "கண்ணகி", " ", "காரணமாகப்", " ", "பேகனைப்", " ", "பெருங்குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தன் மனைவி கண்ணகி ", "இவ்வாறு ஒப்பனை", "செய்துகொள்ள", "பேகன் தன் மனைவியிடம்", "போய்ச்சேரவேண்டும்", "என்கிறார் புலவர்", "\n", "\n", "\n", "\n"]},
{"link": "https://vaiyan.blogspot.com/2014/12/148.html", "title": "புறநானூறு 148", "content": ["\n", "கண்டீரக் கோப்பெரு நள்ளி", "நள்ளி! ", "உன் வளனைப் பாராட்டிப் பாடிய நாளெல்லாம் ", "நீ அரிய பொருள்களையும் களிற்றையும் அளித்தாய். ", "அவற்றை என் ஊருக்குக் கொண்டுவந்து ", "என்னை\nமுற்றுகையிட்டு வாழும் ", "என்னைச் சார்ந்தவர்களுக்குக் கொடுத்து வாழ்கிறேன். ", "அதனால் சிறப்பில்லாத\nமன்னர்களின் புகழ்ச்சியைப் பெறுவதற்காக ", "அவர்கள் செய்யாத செயல்களைப் புகழ்ந்து கூறுதலை ", "என் நாக்கு ஒருநாளும் செய்யவேண்டிய நிலை இல்லாமல் போயிற்று.", "\n", "\n", "நள்ளி அருவி தோன்றும் மலைநாடன்.  ", "\n", "\n", "\n", "\n", "பாடல்", "\n", "\n", "\n", "\n", "கறங்கு", " ", "மிசை", " ", "அருவிய", "\n", "பிறங்கு", " ", "மலை", " ", "நள்ளி", "! ", "நின்", "\n", "\n", "அசைவு", " ", "இல்", " ", "நோன்", "\n", "தாள்", " ", "நசை", " ", "வளன்", " ", "ஏத்தி", ",", "\n", "\n", "நாள்தொறும்", " ", "நன்", " ", "கலம்", " ", "களிற்றொடு", "\n", "கொணர்ந்து", ",", "\n", "\n", "கூடு", " ", "விளங்கு", " ", "வியல்", "\n", "நகர்", ", ", "பரிசில்", " ", "முற்று", " ", "அளிப்ப", ";", "\n", "\n", "பீடு", " ", "இல்", " ", "மன்னர்ப்", "\n", "புகழ்ச்சி", " ", "வேண்டி", ",    5", "\n", "\n", "செய்யா", " ", "கூறிக்", " ", "கிளத்தல்", "\n", "\n", "எய்யாதாகின்று", ", ", "எம்", " ", "சிறு", " ", "செந்", "\n", "நாவே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "கண்டீரக்", " ", "கோப்", " ", "பெருநள்ளியை", " ", "வன்பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "நள்ளி நாட்டு மலை", "ஒரு பகுதி", "\n", "\n", "\n", "\n"]},
{"link": "https://vaiyan.blogspot.com/2014/12/149.html", "title": "புறநானூறு 149", "content": ["\n", "கண்டீரக் கோப்பெரு நள்ளி", "மருதப் பண் காலையில் பாடவேண்டிய பண். ", "செவ்வழிப்\nபண் மாலையில் பாடவேண்டிய பண்.", "\n", "\n", "நள்ளி! நீ வாழ்க. ", "உன் கொடைவளத்தைப் பெற்றிருக்கும்\nமகிழ்ச்சியில் ", "என் சுற்றத்தார் பண் பாடவேண்டிய கால நெறிமுறைகளையும் மறந்து ", "இருட்டு\nவரும் மாலை வேளையில் மருதப் பண்ணையும், ", "காலையில் எழுந்ததும் செவ்வழிப் பண்ணையும் பாடுகின்றனர். ", "உன் கொடை எல்லை கடந்த நிலையில் இவ்வாறு உள்ளது.", "\n", "\n", "\n", "\n", "பாடல்", "\n", "\n", "\n", "\n", "நள்ளி", "! ", "வாழியோ", "; ", "நள்ளி", "!\n", "நள்ளென்", "\n", "\n", "மாலை", " ", "மருதம்", " ", "பண்ணி", ",\n", "காலை", "\n", "\n", "கைவழி", " ", "மருங்கின்", " ", "செவ்வழி", "\n", "பண்ணி", ",", "\n", "\n", "வரவு", " ", "எமர்", " ", "மறந்தனர்", "\n", "அது", " ", "நீ", "\n", "\n", "புரவுக்", " ", "கடன்", " ", "பூண்ட", "\n", "வண்மையானே", ".                 5", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "கண்டீரக்", " ", "கோப்", " ", "பெருநள்ளியை", " ", "வன்பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பண் பாடும் பாணர்", "\n", "\n", "\n", "\n"]},
{"link": "https://vaiyan.blogspot.com/2014/12/150.html", "title": "புறநானூறு 150", "content": ["\n", "கண்டீரக் கோப்பெரு நள்ளி", "அரசன் நள்ளி தனக்குப் பரிசளித்த பாங்கை இந்தப்\nபாடலில் புலவர் வன்பரணர் விரிவாகத் தெரிவிக்கிறார்.", "\n", "\n", "\n", "\n", "குளிர் காலத்தில் பருந்தின் சிறகு பிரிந்து\nகிடப்பது போல் ", "கிழிந்துபோன ஆடையைப் புலவர் உடுத்தியிருந்தார். ", "பலா மரத்தடியில் அமர்ந்திருந்தார். ", "பல ஊர்களில் அலைந்த களைப்போடு இருந்ததை ", "வேட்டைக்காரன், வல்வில் வேட்டுவன் (நள்ளி) கண்டான். ", "அவன் காலில் குருதிக்கறை படிந்திருந்தது. ", "அது அவன் வேட்டையாடிய மானின் குருதிக் கறை. ", "தலையில் மணிமகுடம் அணிந்திருந்தான். ", "அதனால் செல்வத் திருமகன் போல அவன் காணப்பட்டான்.\n", "\n", "\n", "\n", "அவனைக் கண்டதும் புலவர் எழுந்து கைகூப்பித்\nதொழுதார். ", "அவன் அவரை அமரும்படிக் கையமர்த்தினான். ", "திடீரெனத் தன்னிடமிருந்த மான் கறியை ", "வெண்ணிறப் பதம் வரும்படி இதமாக, ", "அவனுடைய தீக்கடைக் கோலில் தீ மூட்டிச் சுட்டான். ", "“நீங்கள்\nஉங்கள் சுற்றத்தாரோடு உண்ணுங்கள்” ", "என்று சொல்லிக் கொடுத்தான். ", "காட்டு வழியில் வழி தவறிப்\nபோன ", "அவனுடைய உதவியாளர்கள் (இளையர்) ", "வருவதற்கு முன் கொடுத்தான். ", "அமிழ்தம் போலச் சுவையாக\nஇருந்த அந்தக் கறியை ", "நாங்கள் உண்டு பசி ஆறினோம். ", "அங்கு நல்ல மரங்களுக்கு இடையில் ஓடிக்கொண்டிருந்த ", "குளிர்ந்த நீரைப் பருகிவிட்டுச் செல்லத் தொடங்கினோம். ", "\n", "\n", "\n", "அதற்குள் அவன் ", "“யாம் காட்டு நாட்டில் வாழ்கிறோம் ", "அதனால் உங்களுக்குத் தருவதற்குப் ", "பெறுதற்கு அரிய அணிகலன் எம்மிடம் இல்லை” ", "என்று சொல்லிக்கொண்டு, ", "தன் மார்பில் அணிந்திருந்த வயிர மாலை, ", "கறி-உணவு அப்பிக் கிடந்த கையிலிருந்த கடகம் ", "ஆகியவற்றைக்\nகழற்றி எங்களுக்குக் கொடுத்தான். ", "\n", "\n", "\n", "\n", "நாங்கள் அவனை “எந்த நாட்டுக்காரன்” என்று\nகேட்டோம். ", "அவன் தன் நாட்டின் பெயரையும் சொல்லவில்லை. ", "“யார்” என்று கேட்டோம். ", "அவன் தன்\nபெயரையும் சொல்லவில்லை. ", "அவன் எதுவும் சொல்லாமல் போய்விட்டான். ", "\n", "\n", "\n", "\n", "பின்னர் வழியில் தென்பட்டவர்களைக் கேட்டு ", "அவனைப் பற்றித் தெரிந்துகொண்டோம். ", "அவன் தோட்டிமலை அரசனாம்.", "அம் மலைக்குன்றில் ", "பளிங்கு\nபோல் ஓடும் நீர்நாட்டை ஆளும், ", "நளிமலையை ஆளும் ", "நள்ளி என்பவனாம்.   ", "\n", "\n", "\n", "\n", "பாடல்", "\n", "\n", "\n", "\n", "கூதிர்ப்", " ", "பருந்தின்", " ", "இருஞ்", " ", "சிறகு", " ", "அன்ன", "\n", "\n", "பாறிய", " ", "சிதாரேன்", ", ", "பலவு", "\n", "முதல்", " ", "பொருந்தி", ",", "\n", "\n", "தன்னும்", " ", "உள்ளேன்", ", ", "பிறிது", "\n", "புலம்", " ", "படர்ந்த", " ", "என்", "\n", "\n", "உயங்கு", " ", "படர்", " ", "வருத்தமும்", "\n", "உலைவும்", " ", "நோக்கி", ",", "\n", "\n", "மான்", " ", "கணம்", " ", "தொலைச்சிய", "\n", "குருதி", " ", "அம்", " ", "கழல்", " ", "கால்", ",                                5", "\n", "\n", "வான்", " ", "கதிர்த்", " ", "திரு", "\n", "மணி", " ", "விளங்கும்", " ", "சென்னி", ",", "\n", "\n", "செல்வத்", " ", "தோன்றல்", ", ", "ஓர்", "\n", "வல்", " ", "வில்", " ", "வேட்டுவன்", ",", "\n", "\n", "தொழுதனென்", " ", "எழுவேற்", " ", "கை", " ", "கவித்து", "\n", "இரீஇ", ",", "\n", "\n", "இழுதின்", " ", "அன்ன", " ", "வால்", "\n", "நிணக்", " ", "கொழுங்", " ", "குறை", ",", "\n", "\n", "கான்", " ", "அதர்", " ", "மயங்கிய", "\n", "இளையர்", " ", "வல்லே    10", "\n", "\n", "தாம்", " ", "வந்து", " ", "எய்தாஅளவை", ",\n", "ஒய்யெனத்", "\n", "\n", "தான்", " ", "ஞெலி", " ", "தீயின்", "\n", "விரைவனன்", " ", "சுட்டு", ", '", "நின்", "\n", "\n", "இரும்", " ", "பேர்", " ", "ஒக்கலொடு", "\n", "தின்ம்", "' ", "எனத்", " ", "தருதலின்", ",", "\n", "\n", "அமிழ்தின்", " ", "மிசைந்து", ", ", "காய்பசி", " ", "நீங்கி", ",", "\n", "\n", "நல்", " ", "மரன்", " ", "நளிய", "\n", "நறுந்", " ", "தண்", " ", "சாரல்", ",          15", "\n", "\n", "கல்", " ", "மிசை", " ", "அருவி", "\n", "தண்ணெனப்", " ", "பருகி", ",", "\n", "\n", "விடுத்தல்", " ", "தொடங்கினேனாக", ", ", "வல்லே", ",", "\n", "\n'", "பெறுதற்கு", " ", "அரிய", " ", "வீறுசால்", " ", "நன்", "\n", "கலம்", "\n", "\n", "பிறிது", " ", "ஒன்று", " ", "இல்லை", ";\n", "காட்டு", " ", "நாட்டேம்", "' ", "என", ",", "\n", "\n", "மார்பில்", " ", "பூண்ட", " ", "வயங்கு", " ", "காழ்", "\n", "ஆரம்  20", "\n", "\n", "மடை", " ", "செறி", " ", "முன்கைக்", "\n", "கடகமொடு", " ", "ஈத்தனன்", ";", "\n", "\n'", "எந்", " ", "நாடோ", "?' ", "என", ",\n", "நாடும்", " ", "சொல்லான்", ";", "\n", "\n'", "யாரீரோ", "?' ", "என", ", ", "பேரும்", " ", "சொல்லான்", ";", "\n", "\n", "பிறர்", " ", "பிறர்", " ", "கூற", "\n", "வழிக்", " ", "கேட்டிசினே", "\n", "\n'", "இரும்பு", " ", "புனைந்து", " ", "இயற்றாப்", "\n", "பெரும்", " ", "பெயர்த்", " ", "தோட்டி 25", "\n", "\n", "அம்", " ", "மலை", " ", "காக்கும்", "\n", "அணி", " ", "நெடுங்", " ", "குன்றின்", ",", "\n", "\n", "பளிங்கு", " ", "வகுத்தன்ன", " ", "தீம்", "\n", "நீர்", ",", "\n", "\n", "நளி", " ", "மலை", " ", "நாடன்", "\n", "நள்ளி", " ", "அவன்", "' ", "எனவே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "கண்டீரக்", " ", "கோப்", " ", "பெருநள்ளியை", " ", "வன்பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "தீ மூட்டும் ஞெலிகோல்", " ", "\n", "நள்ளியின் நளிமலை நாடு", "\n", "\n", "\n", "ஞெலிகோல் என்னும் தீக்கடைக்கோல்", "கடகம்", "\n"]},
{"link": "https://vaiyan.blogspot.com/2014/12/151.html", "title": "புறநானூறு 151", "content": ["\n", "இளங்", "கண்டீரக்கோ +", " ", "இள", "விச்சிக்கோ", "இளங்கண்டீரக்கோ என்பவன் ", "நீலகிரித் தோட்டிமலை\nநாட்டின் அரசன் ", "கண்டீரக்கோப்பெருநள்ளியின் தம்பி. ", "அவனும் அவன் நண்பன் இளவிச்சிக்கோவும்\nஓரிடத்தில் இருந்தனர். ", "பரிசில் பெற வந்த புலவர் பெருந்தலைச் சாத்தனார் ", "இளங்கண்டீரக்கோவைத்\nதழுவிக்கொண்டார். ", "இளவிச்சிக்கோவைத் தழுவவில்லை. ", "அதற்குக் காரணம் கூறும் பாடலாக இது\nஉள்ளது.", "\n", "\n", "\n", "\n", "வானளாவிய மலைப்பிளவு நாட்டின் ", "(நீலமலைத் தோட்டி எனப்பட்ட தொட்டபெட்டா ‘நளிமலை’ நாட்டின்)", " ", "அரசன்", " ", "கண்டீரக்கோன் வெளியில் சென்றிருக்கும் காலத்தில் ", "பரிசில் நாடி வரும் புலவர்களுக்கு, ", "பெண்யானைகளுக்கு அணிகலன்களைப் பூட்டி ", "அவனுடைய பெண்டிரும்\nவழங்குவர். ", "அவன் தம்பி ஆதலால் அவனைப் பெரிதுபடுத்தித் தழுவினேன்.  ", "\n", "\n", "\n", "\n", "நீயும் வள்ளல் பொலந்தேர் நன்னனின் மருமகன். ", "அந்த வகையில் நீயும் தழுவுவதற்குத் தகுதி பெற்றவன். ", "ஆனால் நீ ", "உன் மலைநாட்டைப் ", "(பாரிமகளிரை மணந்துகொள்ள மறுத்து ", "விச்சிக்கோன் ஆண்ட விச்சிமலை\nநாட்டைப்)", " ", "பாடிக்கொண்டு புலவர் வரும்போது ", "கதவை அடைத்துக்கொள்ளும் அரசனின் தம்பி. ", "அதனால் உன் மலையை இப்போது பாடாமல் ", "புலவர்கள் ஒதுக்கிவிட்டனர். ", "\n", "\n", "\n", "\n", "பாடல்", "\n", "\n", "\n", "\n", "பண்டும்", " ", "பண்டும்", "\n", "பாடுநர்", " ", "உவப்ப", ",", "\n", "\n", "விண்", " ", "தோய்", "\n", "சிமைய", " ", "விறல்", " ", "வரைக்", " ", "கவாஅன்", ",", "\n", "\n", "கிழவன்", " ", "சேட்", "\n", "புலம்", " ", "படரின்", ", ", "இழை", " ", "அணிந்து", ",", "\n", "\n", "புன்", " ", "தலை", "\n", "மடப்", " ", "பிடி", " ", "பரிசிலாக", ",", "\n", "\n", "பெண்டிரும்", " ", "தம்", "\n", "பதம்", " ", "கொடுக்கும்", " ", "வண்", " ", "புகழ்க்   5", "\n", "\n", "கண்டீரக்கோன்ஆகலின்", ", ", "நன்றும்", "\n", "\n", "முயங்கல்", " ", "ஆன்றிசின்", ",\n", "யானே", "; ", "பொலந்", " ", "தேர்", "\n", "\n", "நன்னன்", " ", "மருகன்", "\n", "அன்றியும்", ", ", "நீயும்", "\n", "\n", "முயங்கற்கு", " ", "ஒத்தனை", "\n", "மன்னே", "; ", "வயங்கு", " ", "மொழிப்", "\n", "\n", "பாடுநர்க்கு", " ", "அடைத்த", "\n", "கதவின்", ", ", "ஆடு", " ", "மழை  10", "\n", "\n", "அணங்கு", " ", "சால்", "\n", "அடுக்கம்", " ", "பொழியும்", " ", "நும்", "\n", "\n", "மணம்", " ", "கமழ்", "\n", "மால்", " ", "வரை", " ", "வரைந்தனர்", ", ", "எமரே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "இளங்", " ", "கண்டீரக்கோவும்", " ", "இள", "\n", "விச்சிக்கோவும்", " ", "ஒருங்கு", " ", "இருந்தவழி", ", ", "சென்ற", "\n", "பெருந்தலைச்", " ", "சாத்தனார்", " ", "இளங்", " ", "கண்டீரக்கோவைப்", " ", "புல்லி", ", ", "இள", " ", "விச்சிக்கோவைப்", " ", "புல்லாராக", " ", "'", "என்னை", " ", "என்", " ", "செயப்", "\n", "புல்லீராயினீர்", "?' ", "என", ", ", "அ", "வர்", " (பெருந்தலைச் சாத்தனார்)", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தழுவல் காட்சி", "\n", "\n", "\n", "\n"]},
{"link": "https://vaiyan.blogspot.com/2014/12/153.html", "title": "புறநானூறு 153", "content": ["\n", "ஆதன் ", "ஓரி", "ஆதன் ஒரியின் கொடைத்தன்மை இந்தப் பாடலில்\nகூறப்படுகிறது.", "\n", "\n", "உதவி வேண்டி வருபவர்களுக்கெல்லாம் ", "அரசன்\nஆதன் மகன் ஓரி ", "அணிகலன் பூட்டிய யானைகளை ஒவ்வொரு நாளும் வழங்குவான். ", "பசும்பூண் கடகம்\nஅணிந்த கைகளால் வழங்குவான். ", "போரில் அச்சம் தரும் கைகளால் வழங்குவான். ", "அந்தக் கொடையைக்\nகாணவேண்டும் என்று ", "என் கண்ணும் மனமும் சுற்றத்தாரும் விரும்ப இங்கு வந்துள்ளேன். ", "அவன்\nகுவளைப்பூவை விருதாக வழங்கினான். ", "அது குளத்து நீரில் பூக்காத பூ. ", "வெள்ளி நாரால் தொடுக்கப்பட்டுத் ", "தலையில் சூடிக்கொள்ளும் கண்ணிப் பூ. ", "அத்துடன் அணிகலன்களும் வழங்கினான். ", "யானைகளை அதன்\nகுடும்பத்தோடு வழங்கினான். ", "இவற்றையெல்லாம் பெற்ற என் குடும்பம் ", "பசியைப் போக்கிக்கொள்ள ", "ஆடுவதையும் பாடுவதையும் மறந்தே போய்விட்டது. ", "\n", "\n", "\n", "\n", "பாடல்  ", "\n", "\n", "\n", "\n", "மழை", " ", "அணி", " ", "குன்றத்துக்", "\n", "கிழவன்", ", ", "நாளும்", ",", "\n", "\n", "இழை", " ", "அணி", " ", "யானை", "\n", "இரப்போர்க்கு", " ", "ஈயும்", ",", "\n", "\n", "சுடர்", " ", "விடு", " ", "பசும்", "\n", "பூண்", ", ", "சூர்ப்பு", " ", "அமை", " ", "முன்", " ", "கை", ",", "\n", "\n", "அடு", " ", "போர்", " ", "ஆனா", ",\n", "ஆதன்", " ", "ஓரி", "\n", "\n", "மாரி", " ", "வண்", " ", "கொடை", "\n", "காணிய", ", ", "நன்றும் 5", "\n", "\n", "சென்றதுமன்", ", ", "எம்", " ", "கண்ணுளங்", " ", "கடும்பே", ";", "\n", "\n", "பனி", " ", "நீர்ப்", " ", "பூவா", "\n", "மணி", " ", "மிடை", " ", "குவளை", "\n", "\n", "வால்", " ", "நார்த்", " ", "தொடுத்த", "\n", "கண்ணியும்", ", ", "கலனும்", ",", "\n", "\n", "யானை", " ", "இனத்தொடு", " ", "பெற்றனர்", ",\n", "நீங்கி", ",", "\n", "\n", "பசியாராகல்", " ", "மாறுகொல்", " ", "விசி", " ", "பிணிக்      10", "\n", "\n", "கூடு", " ", "கொள்", " ", "இன்", "\n", "இயம்", " ", "கறங்க", ",", "\n", "\n", "ஆடலும்", " ", "ஒல்லார்", ", ", "தம்", "\n", "பாடலும்", " ", "மறந்தே", "?", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "வல்", " ", "வில்", " ", "ஓரியை", " ", "வன்பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பெண் கலைஞர்களுக்குச்", "சங்ககால விருது", "வள்ளல் ஓரி வழங்கியது", "\n", "\n", "\n", "\n"]},
{"link": "https://vaiyan.blogspot.com/2014/12/154.html", "title": "புறநானூறு 154", "content": ["\n", "கொண்கானம் கிழான்", "\n", "கடலில் தண்ணீரிலேயே சென்றாலும் ", "தாகம் தீர்க்க\nவேறு நீரையே மக்கள் நாடுவர். ", "அதுபோல அரசர் பக்கத்தில் இருந்தாலும் ", "புலவர்கள் வள்ளல்களையே\nநாடுவர். ", "நானும் அப்படித்தான். ", "அரசனிடம் ஊதியம் பெற்றாலும், ", "கொண்கான வள்ளலை நாடி வந்துள்ளேன்.", "\n", "\n", "\n", "கொள் விளையும் கானம்(காடு) கொண்கானம். ", "மிகுதியாகக்\nகொள் விளைவதால் அது ", "‘கொண்பெருங்கானம்’ எனப் பலராலும் பேசப்பட்டது. ", "அதன் உரிமைக்காரன்\nகொண்கானங்கிழான். ", "இந்த நாட்டில் அருவி வெள்ளைத்துணி போல் ஒழுகுமாம்.", "\n", "\n", "\n", "\n", "கொண்கானங்கிழான் சிறந்த போராளி. ", "பெரும்படையை\nஎதிர்த்து நின்றவன். ", "\n", "\n", "\n", "\n", "‘கொண்கானங்கிழான் ", "கொடை வழங்கினாலும் வழங்காவிட்டாலும், ", "இவனுடைய நாட்டைப் புகழ்ந்து பாடிக்கொண்டே இருப்பேன்’ ", "என்கிறார் புலவர்.", "\n", "\n", "\n", "\n", "பாடல்", "\n", "\n", "\n", "\n", "திரை", " ", "பொரு", " ", "முந்நீர்க்", "\n", "கரை", " ", "நணிச்", " ", "செலினும்", ",", "\n", "\n", "அறியுநர்க்", " ", "காணின்", ", ", "வேட்கை", " ", "நீக்கும்", "\n", "\n", "சில்", " ", "நீர்", " ", "வினவுவர்", ",\n", "மாந்தர்", "; ", "அது", " ", "போல்", ",", "\n", "\n", "அரசர்", " ", "உழையராகவும்", ", ", "புரை", "\n", "தபு", "\n", "\n", "வள்ளியோர்ப்", " ", "படர்குவர்", ", ", "புலவர்", ": ", "அதனால்", ",                 5", "\n", "\n", "யானும்", ", '", "பெற்றது", " ", "ஊதியம்", "; ", "பேறு", "\n", "யாது", "?' ", "என்னேன்", ";", "\n", "\n", "உற்றனென்", " ", "ஆதலின்", " ", "உள்ளி", " ", "வந்தனனே", ";", "\n", "\n'", "ஈ", "' ", "என", " ", "இரத்தலோ", "\n", "அரிதே", "; ", "நீ", " ", "அது", "\n", "\n", "நல்கினும்", ", ", "நல்காய்", " ", "ஆயினும்", ", ", "வெல்", "\n", "போர்", "\n", "\n", "எறி", " ", "படைக்கு", " ", "ஓடா", "\n", "ஆண்மை", ", ", "அறுவைத்  10", "\n", "\n", "தூ", " ", "விரி", " ", "கடுப்பத்", "\n", "துவன்றி", " ", "மீமிசைத்", "\n", "\n", "தண்", " ", "பல", " ", "இழிதரும்", "\n", "அருவி", " ", "நின்", "\n", "\n", "கொண்", " ", "பெருங்", " ", "கானம்", ",\n", "பாடல்", " ", "எனக்கு", " ", "எளிதே", ".", "\n", "\n", "\n", "\n", "திணை", " ", "பாடாண்", " ", "திணை", ";\n ", "துறை", "\n", "பரிசில்", " ", "துறை", ".", "\n", "\n", "கொண்கானங்கிழானை", " ", "மோசிகீரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "கொள் (கொள்ளு)", "\n", "\n", "\n", "\n"]},
{"link": "https://vaiyan.blogspot.com/2014/12/155.html", "title": "புறநானூறு 155", "content": ["\n", "கொண்கானம் கிழான்", "நெருஞ்சிப் பூ சூரியனையே பார்த்துக்கொண்டிருக்கும். ", "அதுபோலப் பாணர்களின் உண்கலம் ", "கொண்கானங் கிழானின் மலரும் நெஞ்சத்தையே ", "நோக்கிக்கொண்டுருக்கும்.", "\n", "\n", "\n", "\n", "(சூரியகாந்திப் பூ சூரியனை நோக்குவது போல ", "நெருஞ்சிப் பூவும் ", "சூரியனையே பார்த்துத் திரும்பிக்கொண்டே இருக்கும்.)", "\n", "\n", "\n", "\n", "வாழ்த்திப் பாடுவதற்காக வளைந்திருக்கும்\nயாழை ", "வாடிக்கிடக்கும் தன் கக்கத்தில் தழுவிக்கொண்டு ", "“என் துன்பத்தை உணர்ந்து தீர்த்துவைப்பவர் ", "யாராவது இருக்கிறார்களா” ", "எனத் திரிந்துகொண்டிருந்த பாணனைப் பார்த்துப் ", "புலவர் இவ்வாறு\nகூறுகிறார். ", "\n", "\n", "\n", "\n", "பாடல்", "\n", "\n", "\n", "\n", "வணர்", " ", "கோட்டுச்", " ", "சீறியாழ்", "\n", "வாடுபுடைத்", " ", "தழீஇ", ",", "\n", "\n'", "உணர்வோர்", " ", "யார்", ", ", "என்", " ", "இடும்பை", "\n", "தீர்க்க", "?' ", "என", ",", "\n", "\n", "கிளக்கும்", ", ", "பாண", "! ", "கேள்", ", ", "இனி", "\n", "நயத்தின்", ",", "\n", "\n", "பாழ்", " ", "ஊர்", " ", "நெருஞ்சிப்", "\n", "பசலை", " ", "வான்", " ", "பூ", "\n", "\n", "ஏர்தரு", " ", "சுடரின்", " ", "எதிர்கொண்டாஅங்கு", ",  5", "\n", "\n", "இலம்படு", " ", "புலவர்", " ", "மண்டை", "\n", "விளங்கு", " ", "புகழ்க்", "\n", "\n", "கொண்", " ", "பெருங்", " ", "கானத்துக்", "\n", "கிழவன்", "\n", "\n", "தண்", " ", "தார்", " ", "அகலம்", "\n", "நோக்கின", ", ", "மலர்ந்தே", ".", "\n", "\n", "\n", "\n", "திணை", " ", "பாடாண்", " ", "திணை", ";\n ", "துறை", "\n", "பாணாற்றுப்படை ", "\n", "\n", "கொண்கானங்கிழானை", " ", "மோசிகீரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "நெருஞ்சிப் பூ", "\n", "\n", "\n", "\n"]},
{"link": "https://vaiyan.blogspot.com/2014/12/156.html", "title": "புறநானூறு 156", "content": ["\n", "கொண்கானம் கிழான்", "\n", "\n", "\n", "கொண்கான நாட்டிலுள்ள குன்றம் இரண்டு நலன்களை\nஉடையது. ", "ஒன்று ", "இரந்து உண்டு வாழ்பவர் விரும்பிச் சென்று பாடிப் ", "பரிசில் பெறும் தனமையை\nஉடையது. ", "மற்றொன்று ", "வேந்தர் பரிசாகத் தரும் திறையைப் பெற்றுச் ", "சிறப்பெய்தும் தன்மையை\nஉடையது. ", "ஆனால் பிறரது குன்றோ இந்த இரண்டில் ஏதாவது ஒன்றைத்தான் பெற்றிருக்கும்.", "\n", "\n", "\n", "\n", "பாடல்", "\n", "\n", "\n", "\n", "ஒன்று", " ", "நன்கு", " ", "உடைய", "\n", "பிறர்", " ", "குன்றம்", "; ", "என்றும்", "\n", "\n", "இரண்டு", " ", "நன்கு", " ", "உடைத்தே", "\n", "கொண்", " ", "பெருங்", " ", "கானம்", ";", "\n", "\n", "நச்சிச்", " ", "சென்ற", " ", "இரவலர்ச்", "\n", "சுட்டித்", "\n", "\n", "தொடுத்து", " ", "உணக்", " ", "கிடப்பினும்", " ", "கிடக்கும்", ";\n", "அஃதான்று", "\n", "\n", "நிறை", " ", "அருந்", " ", "தானை", "\n", "வேந்தரைத்    5", "\n", "\n", "திறை", " ", "கொண்டு", " ", "பெயர்க்கும்", "\n", "செம்மலும்", " ", "உடைத்தே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்", " ", "மொழி", ".", "\n", "\n", "\n", "கொண்கானங்கிழானை", " ", "மோசிகீரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "கொண்கானம் குன்றம்", "\n", "\n", "\n"]},
{"link": "https://vaiyan.blogspot.com/2014/12/157.html", "title": "புறநானூறு 157", "content": ["\n", "ஏறைக் கோன்", "ஏறை என்று சங்ககாலத்தில் வழங்கப்பட்ட ஊர் ", "இக்காலத்தில் ", "எறையூர். இறையூர், மாறன்பாடி", " ", "என்றெல்லாம் வழங்கப்படுகிறது. ", "திருஞான சம்பந்தர்\nஇவ்வூர் இறைவனை வழிபட்ட பின் ", "தம் ஊருக்கு வந்து சேர ", "அரத்துறை இறைவன் ", "சம்பந்தருக்கு\nமுத்துப்பல்லக்கு அனுப்பியதாகப் ", "பெரியபுராணம் கூறுகிறது.", "\n", "\n", "\n", "தமக்கு வேண்டியவர் தவறு செய்தால் அதனைப்\nபொறுத்துக்கொள்ளுதல்,", "\n", "பிறர் தவறு செய்தால் அதற்காத் தான் நாணுதல்,", "\n", "படைக்கலப் பணியில் தன் திறமையைக் காட்டுதல்.", "\n", "வேந்தர் அவையில் பெருமிதத்துடன் நடத்தல்", "\n", "\n", "\n", "\n", "ஆகிய செயல்கள்", "\n", "\n", "பெருமக்களே!", "\n", "\n", "உங்களைப் போன்றவர்களுக்கு முடியாத செயல்.", "\n", "\n", "எம் அரசன் ஏறைக்கோனுக்குத் தகுந்த செயல்.", "\n", "\n", "\n", "\n", "இவன் கோடல் என்னும் வெண்காந்தள் மலரைத் தன்\nகுடிப்பூவாகக் கொண்டவன்.", "\n", "\n", "இவனது மலைநாட்டில் ", "ஆண்மான் பெண்மானை அழைக்கும்\nகுரலைப் ", "புலி உன்னிப்பாகக் கேட்டுக்கொண்டிருக்குமாம். ", "\n", "\n", "\n", "\n", "பாடல் ", "\n", "\n", "\n", "\n", "தமர்", " ", "தற்", " ", "தப்பின்", "\n", "அது", " ", "நோன்றல்லும்", ",", "\n", "\n", "பிறர்", " ", "கையறவு", " ", "தான்", "\n", "நாணுதலும்", ",", "\n", "\n", "படைப்", " ", "பழி", " ", "தாரா", "\n", "மைந்தினன்", " ", "ஆகலும்", ",", "\n", "\n", "வேந்துடை", " ", "அவையத்து", " ", "ஓங்குபு", " ", "நடத்தலும்", ",", "\n", "\n", "நும்மோர்க்குத்", " ", "தகுவன", " ", "அல்ல", "; ", "எம்மோன்", ",  5", "\n", "\n", "சிலை", " ", "செல", " ", "மலர்ந்த", "\n", "மார்பின்", ", ", "கொலை", " ", "வேல்", ",", "\n", "\n", "கோடல்", " ", "கண்ணி", ", ", "குறவர்", "\n", "பெருமகன்", "\n", "\n", "ஆடு", " ", "மழை", " ", "தவிர்க்கும்", "\n", "பயம்", " ", "கெழு", " ", "மீமிசை", ",", "\n", "\n", "எல்", " ", "படு", " ", "பொழுதின்", ",\n", "இனம்", " ", "தலைமயங்கி", ",", "\n", "\n", "கட்சி", " ", "காணாக்", " ", "கடமான்", "\n", "நல்", " ", "ஏறு          10", "\n", "\n", "மட", " ", "மான்", " ", "நாகு", "\n", "பிணை", " ", "பயிரின்", ", ", "விடர்", " ", "முழை", "\n", "\n", "இரும்", " ", "புலிப்", " ", "புகர்ப்", "\n", "போத்து", " ", "ஓர்க்கும்", "\n", "\n", "பெருங்", " ", "கல்", " ", "நாடன்", "\n", "எம்", " ", "ஏறைக்குத்", " ", "தகுமே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்", " ", "மொழி", ".", "\n", "\n", "\n", "ஏறைக்", " ", "கோனைக்", " ", "குறமகள்", "\n", "இளவெயினி", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "குறமகள் இளவெயினி பாடிய", "ஏறைக்கோன் தலைநகரம்", "ஏறை", "\n", "\n", "\n"]},
{"link": "https://vaiyan.blogspot.com/2015/01/158.html", "title": "புறநானூறு 158", "content": ["\n", "குமணன்", "முதிரமலை நாட்டு வேந்தே, குமண, ஏழு வள்ளல்களும்\nஇறந்த பின்னர் நாடி வருபவர்களின் வறுமையைப் போக்க நீ இருக்கிறாய் என்று உன்னை நினைத்துக்கொண்டு\nவந்துள்ளேன். உன் வேல் பகைவரை வென்று மேம்படுவதாகுக.", "\n", "\n", "குமணனுக்கு முன் இறந்துபோன ஏழு வள்ளல்கள்", "\n", "\n", "\n", "\n", "பாரி: சங்கும் முரசும் முழங்க முற்றுயிட்ட\nஅரசரோடு போரிட்ட பறம்புமலை அரசன்", "\n", "ஓரி: கொல்லிமலை அரசன்", "\n", "மலையன்: கருங்குதிரை மேல் வந்து போரிட்டு\nவென்றவன். மழை போல் வழங்கும் கொடையாளி (காரி)", "\n", "எழினி: கூர்மையான வேல்வீரன். கூவிளம் பூ\nமாலை அணிந்தவன்", "\n", "பேகன்: கடவுள் (பழனிமுருகன்) காக்கும் குகையை\nஉடைய பெருங்கல்-மலை நாட்டு அரசன்.", "\n", "ஆய்: மோசிக்கீரனாரால் பாடிப் போற்றப்பட்டவன்.", "\n", "நள்ளி: பகைவர்களை ஓடச்செய்த்தோடு, ஆர்வத்தோடு\nவருவோரின் அல்லலைப் போக்க மறுக்காமல் வழங்கியவன்", "\n", "\n", "\n", "\n", "\n", "\n", "பாடல்   ", "\n", "\n", "\n", "\n", "முரசு", " ", "கடிப்பு", " ", "இகுப்பவும்", ",\n", "வால்", " ", "வளை", " ", "துவைப்பவும்", ",", "\n", "\n", "அரசுடன்", " ", "பொருத", " ", "அண்ணல்", "\n", "நெடு", " ", "வரை", ",", "\n", "\n", "கறங்கு", " ", "வெள்", " ", "அருவி", "\n", "கல்", " ", "அலைத்து", " ", "ஒழுகும்", "\n", "\n", "பறம்பின்", " ", "கோமான்", " ", "பாரியும்", "; ", "பிறங்கு", "\n", "மிசைக்", "\n", "\n", "கொல்லி", " ", "ஆண்ட", " ", "வல்", "\n", "வில்", " ", "ஓரியும்", ";    5", "\n", "\n", "காரி", " ", "ஊர்ந்து", " ", "பேர்", "\n", "அமர்க்", " ", "கடந்த", ",", "\n", "\n", "மாரி", " ", "ஈகை", ", ", "மறப்", "\n", "போர்", " ", "மலையனும்", ";", "\n", "\n", "ஊராது", " ", "ஏந்திய", " ", "குதிரை", ",\n", "கூர்", " ", "வேல்", ",", "\n", "\n", "கூவிளங்", " ", "கண்ணி", ", ", "கொடும்", "\n", "பூண்", ", ", "எழினியும்", ";", "\n", "\n", "ஈர்ந்", " ", "தண்", " ", "சிலம்பின்", "\n", "இருள்", " ", "தூங்கு", " ", "நளி", " ", "முழை", ",         10", "\n", "\n", "அருந்", " ", "திறல்", " ", "கடவுள்", "\n", "காக்கும்", " ", "உயர்", " ", "சிமை", ",", "\n", "\n", "பெருங்", " ", "கல்", " ", "நாடன்", "\n", "பேகனும்", "; ", "திருந்து", " ", "மொழி", "\n", "\n", "மோசி", " ", "பாடிய", " ", "ஆயும்", ";\n", "ஆர்வம்", " ", "உற்று", "\n", "\n", "உள்ளி", " ", "வருநர்", " ", "உலைவு", "\n", "நனி", " ", "தீர", ",", "\n", "\n", "தள்ளாது", " ", "ஈயும்", " ", "தகைசால்", "\n", "வண்மை", ",   15", "\n", "\n", "கொள்ளார்", " ", "ஓட்டிய", ", ", "நள்ளியும்", " ", "என", "\n", "ஆங்கு", "\n", "\n", "எழுவர்", " ", "மாய்ந்த", " ", "பின்றை", ",\n'", "அழிவரப்", "\n", "\n", "பாடி", " ", "வருநரும்", " ", "பிறரும்", "\n", "கூடி", "\n", "\n", "இரந்தோர்", " ", "அற்றம்", " ", "தீர்க்கு", "' ", "என", ",\n", "விரைந்து", ", ", "இவண்", "\n", "\n", "உள்ளி", " ", "வந்தனென்", ", ", "யானே", ";\n", "விசும்புறக்    20", "\n", "\n", "கழை", " ", "வளர்", " ", "சிலம்பின்", "\n", "வழையொடு", " ", "நீடி", ",", "\n", "\n", "ஆசினிக்", " ", "கவினிய", " ", "பலவின்", "\n", "ஆர்வுற்று", ",", "\n", "\n", "முள்", " ", "புற", " ", "முது", "\n", "கனி", " ", "பெற்ற", " ", "கடுவன்", "\n", "\n", "துய்த்", " ", "தலை", " ", "மந்தியைக்", "\n", "கையிடூஉப்", " ", "பயிரும்", ",", "\n", "\n", "அதிரா", " ", "யாணர்", ", ", "முதிரத்துக்", "\n", "கிழவ", "!          25", "\n", "\n", "இவண்", " ", "விளங்கு", " ", "சிறப்பின்", ",\n", "இயல்", " ", "தேர்க்", " ", "குமண", "!", "\n", "\n", "இசை", " ", "மேந்தோன்றிய", " ", "வண்மையொடு", ",", "\n", "\n", "பகை", " ", "மேம்படுக", ", ", "நீ", "\n", "ஏந்திய", " ", "வேலே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", "; ", "பரிசில்", " ", "கடா", " ", "நிலையும்", "\n", "ஆம்", ".", "\n", "\n", "குமணனைப்", " ", "பெருஞ்சித்திரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "காரி என்னும் கறுப்புக் குதிரை", "சங்ககால அரசன் மலையமான்", "காரிமீது சென்றதால் காரி என்றும் வழங்கப்பட்டான்", "என இந்தப் பாடல் கூறுகிறது", "கார் என்பது மழை (மாரி)", "மாரி போல் வழங்கியவன் எனும் இந்தப் பாடல் கூறுகிறது", "இதனாலும் காரி என்றி வழங்கப்பட்டான்", "காரி என்னும் சொல் சிவபெருமானைக் குறிக்கும்", "(காரி உண்டிகு கடவுளது இருக்கை - மலைபடுகடாம்)", "\n", "\n", "\n", "\n"]},
{"link": "https://vaiyan.blogspot.com/2015/01/159.html", "title": "புறநானூறு 159", "content": ["\n", "குமணன்", "இந்தப் பாடலில் புவர் பெருஞ்சித்திரனார் ", "தன் வறுமை நிலையை வெளிப்படுத்துகிறார்.", "\n", "தாய் ", "‘மனிதன் வாழும் 100 ஆண்டுகளுக்கு\nமேல் வாழ்கிறேனே; ", "என் உயிர் இன்னும் செல்லவில்லையே’ ", "என்று நொந்துகொண்டு, ", "நூல் விரிந்து\nகிடப்பது போன்ற வெள்ளை-மயிருடன், ", "தடி ஊன்றி நடந்தும் ", "முற்றத்துக்குக்கூடப் போகமுடியாதவளாக\nஇருக்கிறாள்.", "மனைவி ", "பச்சைக் கைக்குழந்தையுடன் பசியோடு\nவருந்துகிறாள். ", "குழந்தை பிசைந்து பால் உண்ணும் முலை வாடிக் கிடக்கிறது. ", "குப்பைக்கீரை\nமுற்றாமுன் பறித்துவந்து ", "நீர் உலையில் போட்டு ", "உப்பு இல்லாமல், ", "மோர் இல்லாமல், ", "சோறு\nஇல்லாமல் ", "குழந்தையின் பாலுக்காக உண்கிறாள். ", "மாற்றுடை இல்லாமையால் தன் கிழிந்த உடையை ", "அழுக்கோடு உடுத்திக்கொண்டிருக்கிறாள்.", "இப்படிப்பட்ட இருவரும் மகிழும்படி ", "நீ கொடை\nவழங்க வேண்டும். ", "கதிர் வாங்க இருக்கும் ஐவன நெல்லுக்கு ", "வானம் இருண்டு மழை பொழிவது போல\nவழங்க வேண்டும்.", "பசியால் வாடும் என் சுற்றத்தாரும் ", "மகிழும்படி\nவழங்க வேண்டும்.", "கொடுக்கும்போது ஏதோ பாராமுகமாகத் தந்தால் ", "நான் வாங்கமாட்டேன். ", "இன்முகத்தோடு கொடுத்தால் ", "குன்றிமணி அளவு சிறிதாயினும் மகிழ்வுடன்\nஏற்றுக்கொள்வேன்.", "\n", "\n", "\n", "\n", "குமண! ", "நீ புகழால் மேம்பட்ட குடியில் பிறந்தவன். ", "அந்தக் குடிப்பெருமைக்கு ஏற்ப நல்க வேண்டும். ", "உன்னைப் பாடிய நான் பெருமிதம் கொள்ளவேண்டும்.\n", "\n", "\n", "\n", "\n", "பாடல் ", "\n", "\n", "\n", "\n'", "வாழும்", " ", "நாளோடு", " ", "யாண்டு", "\n", "பல", " ", "உண்மையின்", ",", "\n", "\n", "தீர்தல்", " ", "செல்லாது", ", ", "என்", "\n", "உயிர்", "' ", "எனப்", " ", "பல", " ", "புலந்து", ",", "\n", "\n", "கோல்", " ", "காலாகக்", " ", "குறும்", "\n", "பல", " ", "ஒதுங்கி", ",", "\n", "\n", "நூல்", " ", "விரித்தன்ன", " ", "கதுப்பினள்", ",\n", "கண்", " ", "துயின்று", ",", "\n", "\n", "முன்றில்", " ", "போகா", " ", "முதிர்வினள்", " ", "யாயும்", ";             5", "\n", "\n", "பசந்த", " ", "மேனியொடு", " ", "படர்", "\n", "அட", " ", "வருந்தி", ",", "\n", "\n", "மருங்கில்", " ", "கொண்ட", " ", "பல்", " ", "குறுமாக்கள்", "\n", "\n", "பிசைந்து", " ", "தின", ", ", "வாடிய", " ", "முலையள்", ",\n", "பெரிது", " ", "அழிந்து", ",", "\n", "\n", "குப்பைக்", " ", "கீரை", " ", "கொய்கண்", " ", "அகைத்த", "\n", "\n", "முற்றா", " ", "இளந்", " ", "தளிர்", "\n", "கொய்துகொண்டு", ", ", "உப்பு", " ", "இன்று", ", 10", "\n", "\n", "நீர்", " ", "உலைஆக", " ", "ஏற்றி", ",\n", "மோர்", " ", "இன்று", ",", "\n", "\n", "அவிழ்ப்", " ", "பதம்", " ", "மறந்து", ",\n", "பாசடகு", " ", "மிசைந்து", ",", "\n", "\n", "மாசொடு", " ", "குறைந்த", " ", "உடுக்கையள்", ",\n", "அறம்", " ", "பழியா", ",", "\n", "\n", "துவ்வாளாகிய", " ", "என்", " ", "வெய்யோளும்", ";", "\n", "\n", "என்றாங்கு", ", ", "இருவர்", " ", "நெஞ்சமும்", " ", "உவப்ப", "\n", "கானவர்  15", "\n", "\n", "கரி", " ", "புனம்", " ", "மயக்கிய", "\n", "அகன்கண்", " ", "கொல்லை", ",", "\n", "\n", "ஐவனம்", " ", "வித்தி", ", ", "மையுறக்", "\n", "கவினி", ",", "\n", "\n", "ஈனல்செல்லா", " ", "ஏனற்கு", " ", "இழுமெனக்", "\n", "\n", "கருவி", " ", "வானம்", " ", "தலைஇ", "\n", "யாங்கும்", ",", "\n", "\n", "ஈத்த", " ", "நின்", " ", "புகழ்", "\n", "ஏத்தி", ", ", "தொக்க", " ", "என்", ",         20", "\n", "\n", "பசி", " ", "தினத்", " ", "திரங்கிய", ",\n", "ஒக்கலும்", " ", "உவப்ப", "\n", "\n", "உயர்ந்து", " ", "ஏந்து", " ", "மருப்பின்", " ", "கொல்களிறு", "\n", "பெறினும்", ",", "\n", "\n", "தவிர்ந்து", " ", "விடு", " ", "பரிசில்", " ", "கொள்ளலென்", ";\n", "உவந்து", ", ", "நீ", "\n", "\n", "இன்புற", " ", "விடுதிஆயின்", ", ", "சிறிது", "\n", "\n", "குன்றியும்", " ", "கொள்வல்", ", ", "கூர்", " ", "வேல்", " ", "குமண", "!       25", "\n", "\n", "அதற்பட", " ", "அருளல்", " ", "வேண்டுவல்", "\n", "விறல்", " ", "புகழ்", "\n", "\n", "வசை", " ", "இல்", " ", "விழுத்", "\n", "திணைப்", " ", "பிறந்த", "\n", "\n", "இசை", " ", "மேந்", " ", "தோன்றல்", "!\n", "நிற்", " ", "பாடிய", " ", "யானே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", "\n", "\n", "குமணனைப்", " ", "பெருஞ்சித்திரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இவர் அன்னை", "புலவர்  பெருஞ்சித்திரனாரின் அன்னை ", "இவரினும் அகவையில் முதிர்ந்தவர்", "\n", "\n", "\n", "குன்றிமணி", "\n"]},
{"link": "https://vaiyan.blogspot.com/2015/01/160.html", "title": "புறநானூறு 160", "content": ["\n", "குமணன்", "‘பாட்டுப் பாடும் புலவர் சுற்றம் ", "கெடுதி\nஇல்லாமல் வாழவேண்டும் என்பதற்காகக் ", "கிடைத்தற்கு அரிய பொன்னணிகளை ", "எளிமையாக வீசி நண்பர்களாக\nஆக்கிக்கொண்ட ", "குமணன் முதிரமலையில் இருக்கிறான். ", "அவனிடம் சொன்றால் பெரிய பெரிய கொடைகளாக\nநல்குவான்’ ", "என்று புகழ்ந்து சொன்னவர்களின் பேச்சைக் கேட்டு ", "ஆசையோடு வந்திருக்கிறேன்.\n", " ", "\n", "\n", "\n", "\n", "வீட்டில் உணவு இல்லாமையால் ", "என் மகன் இல்லத்தை\nமறந்து விளையாடச் செல்வதும், ", "பசி தாங்கமுடியாமல் இல்லம் திரும்பி, ", "கூழ் இருக்கும் பானையைத்\nதிறந்து பார்ப்பதும், ", "அதில் கூழ் இல்லாமையால் அழுவதும், ", "அதனைப் பார்த்த என் மனைவி ", "‘அழுதால்\nபுலி வந்துவிடும், அழாதே’ ", "என்று  அச்சுறுத்துவதும், ", "\"உன் தந்தை அடித்து அழுகிறாயா, அந்த முகத்தை எனக்குக் காட்டு\" என்று திசை திருப்புவதும், ", "பின் நிலாவை வேடிக்கை காட்டித் தேற்றுவதும் ", "என் வீட்டில் வாடிக்கையாகப் போய்விட்டது.\n", "\n", "\n", "\n", "\n", "உண்மையாகவே இத்தகைய துன்பத்தால் வருந்தும்\nஎன் மனைவி ", "வளம் பெற்று வாழ அழிவில்லாத செல்வம் ", "என் இல்லத்தில் மிகும்படிச் செய்ய வேண்டும். ", "விரைந்து வழங்குவாயாக. ", "உலகம் மேம்பட உன் புகழைப் போற்றிக்கொண்டே இருப்பேன்.   ", "\n", "\n", "\n", "\n", "வெயிலில் காய்ந்து கிடக்கும் புல் தழையும்படி ", "இடி முழக்கத்துடன் மழை பொழிவது போல வழங்க வேண்டும். ", "பசியால் வாடிக் கிடக்கும் என் குடும்பத்தாரின்\nகுடல் குளிரும்படி, ", "தாளித்த துவையலுடன் உண்ணும்படி, ", "மதியத்தைச் சூழ்திருக்கும் விண்மீன்கள்\nபோல ", "என் சுற்றத்தார் கூடியிருந்து உண்ணும்படி வழங்க வேண்டும், ", "என்கிறார் புலவர். ", "\n", "\n", "\n", "\n", "பாடல்", "\n", "\n", "\n", "\n'", "உரு", " ", "கெழு", " ", "ஞாயிற்று", "\n", "ஒண்", " ", "கதிர்", " ", "மிசைந்த", "\n", "\n", "முளி", " ", "புல்", " ", "கானம்", "\n", "குழைப்ப", ", ", "கல்லென", "\n", "\n", "அதிர்", " ", "குரல்", " ", "ஏறொடு", "\n", "துளி", " ", "சொரிந்தாங்கு", ",", "\n", "\n", "பசி", " ", "தினத்", " ", "திரங்கிய", "\n", "கசிவுடை", " ", "யாக்கை", "\n", "\n", "அவிழ்", " ", "புகுவு", " ", "அறியாது\nஆகலின்", ", ", "வாடிய  5", "\n", "\n", "நெறி", " ", "கொள்", " ", "வரிக்", "\n", "குடர்", " ", "குளிப்பத்", " ", "தண்ணென", ",", "\n", "\n", "குய்", " ", "கொள்", " ", "கொழுந்", "\n", "துவை", " ", "நெய்யுடை", " ", "அடிசில்", ",", "\n", "\n", "மதி", " ", "சேர்", " ", "நாள்மீன்", "\n", "போல", ", ", "நவின்ற", "\n", "\n", "சிறு", " ", "பொன்", " ", "நன்", "\n", "கலம்", " ", "சுற்ற", " ", "இரீஇ", ",", "\n", "\n\"", "கேடு", " ", "இன்றாக", ", ", "பாடுநர்", "\n", "கடும்பு", "\" ", "என", ",                  10", "\n", "\n", "அரிது", " ", "பெறு", " ", "பொலங்", "\n", "கலம்", " ", "எளிதினின்", " ", "வீசி", ",", "\n", "\n", "நட்டோர்", " ", "நட்ட", " ", "நல்", "\n", "இசைக்", " ", "குமணன்", ",", "\n", "\n", "மட்டு", " ", "ஆர்", " ", "மறுகின்", ",\n", "முதிரத்தோனே", ";", "\n", "\n", "செல்குவைஆயின்", ", ", "நல்குவன்", ", ", "பெரிது", "' ", "என", ",", "\n", "\n", "பல்", " ", "புகழ்", " ", "நுவலுநர்", "\n", "கூற", ", ", "வல்", " ", "விரைந்து", ",           15", "\n", "\n", "உள்ளம்", " ", "துரப்ப", " ", "வந்தனென்", ";\n", "எள்ளுற்று", ",", "\n", "\n", "இல்", " ", "உணாத்", " ", "துறத்தலின்", ",\n", "இல்", " ", "மறந்து", " ", "உறையும்", "\n", "\n", "புல்", " ", "உளைக்", " ", "குடுமிப்", "\n", "புதல்வன்", " ", "பல்", " ", "மாண்", "\n", "\n", "பால்", " ", "இல்", " ", "வறு", "\n", "முலை", " ", "சுவைத்தனன்", " ", "பெறாஅன்", ",", "\n", "\n", "கூழும்", " ", "சோறும்", " ", "கடைஇ", ",\n", "ஊழின்     20", "\n", "\n", "உள்", " ", "இல்", " ", "வறுங்", "\n", "கலம்", " ", "திறந்து", ", ", "அழக்", " ", "கண்டு", ",", "\n", "\n", "மறப்", " ", "புலி", " ", "உரைத்தும்", ",\n", "மதியம்", " ", "காட்டியும்", ",", "\n", "\n", "நொந்தனளாகி", ", '", "நுந்தையை", " ", "உள்ளி", ",", "\n", "\n", "பொடிந்த", " ", "நின்", " ", "செவ்வி", "\n", "காட்டு", "' ", "எனப்", " ", "பலவும்", "\n", "\n", "வினவல்", " ", "ஆனாளாகி", ", ", "நனவின்      25", "\n", "\n", "அல்லல்", " ", "உழப்போள்", " ", "மல்லல்", "\n", "சிறப்ப", ",", "\n", "\n", "செல்லாச்", " ", "செல்வம்", " ", "மிகுத்தனை", ", ", "வல்லே", "\n", "\n", "விடுதல்", " ", "வேண்டுவல்", " ", "அத்தை", ";\n", "படு", " ", "திரை", "\n", "\n", "நீர்", " ", "சூழ்", " ", "நிலவரை", "\n", "உயர", ", ", "நின்", "\n", "\n", "சீர்", " ", "கெழு", " ", "விழுப்", "\n", "புகழ்", " ", "ஏத்துகம்", " ", "பலவே", ".              30", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", "\n", "\n", "குமணனைப்", " ", "பெருஞ்சித்திரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "முதுமலை = முதிர்மலை = முதிரமலை", "Bandipur = பண்டிப்பூர் ", "= பண்டைய-ஊர் என்பதன் மரூஉ-மொழி", "கடையெழு வள்ளல்களுக்குப் பின்னர்", "கொடை வழங்கிய கொற்றவன்", "அரசாண்ட ஊர் முதிரம்", "\n", "\n", "\n", "\n"]},
{"link": "https://vaiyan.blogspot.com/2015/01/161.html", "title": "புறநானூறு 161", "content": ["\n", "குமணன்", "வேந்தே! ", "மழைக்காலம் மாறிய கோடைக்காலத்தில் ", "உலகின் உயிரினமெல்லாம் சென்று உண்ணும்படிக் ", "கங்கை ஊற்றுநீர் நிறைந்து தோன்றுவது போல ", "எமக்கும் பிறருக்கும் உதவும் செம்மலாக விளங்குபவன் நீ. ", "நான் இன்றோடு ஓராண்டுக் காலம் ", "காட்டுவழியைக் கடந்து வந்துள்ளேன். ", "கைப்பொருளை அன்பில்லாத ஆடவர் வழியில் கவர வந்துள்ளேன்.", "\n", "கலைமான்கள் அசைபோட்டுக்கொண்டிருக்கும் வழியில்\nவந்துள்ளேன்.", "\n", "\n", "\n", "\n", "கண் இருண்டுவரும் நிலையிலும் ", "வருவேன் என்னும்\nநப்பாசையோடு ", "உடல் சோர்வுற்று வாழும் என் மனைவி ", "நீ அளித்த செல்வத்தைப் பார்த்து மருளும்படி\nநீ வழங்க வேண்டும். ", "நீ தந்த பொருளுடன் நான் ", "ஓடையணி பொலியும் யானைமீது ", "செம்மாப்புடன்\nஅதன் மணியொலி கேட்கும்படி செல்லவேண்டும். ", "\n", "\n", "\n", "\n", "வெற்றிமிகு வேந்தே! ", "வழங்கும்போது என் திறமையை\nஅளந்து பார்க்கக்கூடாது. ", "உன் பெருமையை எண்ணிப்பார்த்து அதற்கேற்ப வழங்க வேண்டும். ", "வேந்தர்கள்\nஉன் கொடையைக் கண்டு நாணும்படி ", "நான் செல்ல வேண்டும். ", "\n", "\n", "\n", "\n", "உன் மகளிர் உன் மார்பில் இன்பம் திளைக்கவும், ", "உன் குடிமக்கள் செல்வம் பெருகவும் ", "நீ வாழவேண்டும் ", "என நான் வாழ்த்திக்கொண்டே இருப்பேன்.", "\n", "\n", "\n", "\n", "பாடல்   ", "\n", "\n", "\n", "\n", "நீண்டு", " ", "ஒலி", " ", "அழுவம்", "\n", "குறைபட", " ", "முகந்துகொண்டு", ",", "\n", "\n", "ஈண்டு", " ", "செலல்", " ", "கொண்மூ", "\n", "வேண்டுவயின்", " ", "குழீஇ", ",", "\n", "\n", "பெரு", " ", "மலை", " ", "அன்ன", "\n", "தோன்றல", ", ", "சூல்", " ", "முதிர்பு", ",", "\n", "\n", "உரும்", " ", "உரறு", " ", "கருவியொடு", ",\n", "பெயல்", " ", "கடன்", " ", "இறுத்து", ",", "\n", "\n", "வள", " ", "மழை", " ", "மாறிய", "\n", "என்றூழ்க்", " ", "காலை", ",                 5", "\n", "\n", "மன்பதை", " ", "எல்லாம்", " ", "சென்று", "\n", "உண", ", ", "கங்கைக்", "\n", "\n", "கரை", " ", "பொரு", " ", "மலி", "\n", "நீர்", " ", "நிறைந்து", " ", "தோன்றியாங்கு", ",", "\n", "\n", "எமக்கும்", " ", "பிறர்க்கும்", " ", "செம்மலைஆகலின்", ",", "\n", "\n'", "அன்பு", " ", "இல்", " ", "ஆடவர்", "\n", "கொன்று", ", ", "ஆறு", " ", "கவர", ",", "\n", "\n", "சென்று", " ", "தலைவருந", " ", "அல்ல", ",\n", "அன்பு", " ", "இன்று", ",     10", "\n", "\n", "வன்", " ", "கலை", " ", "தெவிட்டும்", ",\n", "அருஞ்", " ", "சுரம்", " ", "இறந்தோர்க்கு", ",", "\n", "\n", "இற்றை", " ", "நாளொடும்", " ", "யாண்டு", "\n", "தலைப்பெயர", "' ", "எனக்", "\n", "\n", "கண்", " ", "பொறி", " ", "போகிய", "\n", "கசிவொடு", " ", "உரன்", " ", "அழிந்து", ",", "\n", "\n", "அருந்", " ", "துயர்", " ", "உழக்கும்", "\n", "என்", " ", "பெருந்", " ", "துன்புறுவி", " ", "நின்", "\n", "\n", "தாள்", " ", "படு", " ", "செல்வம்", "\n", "காண்தொறும்", " ", "மருள", ",        15", "\n", "\n", "பனை", " ", "மருள்", " ", "தடக்", "\n", "கையொடு", " ", "முத்துப்", " ", "பட", " ", "முற்றிய", "\n", "\n", "உயர்", " ", "மருப்பு", " ", "ஏந்திய", "\n", "வரை", " ", "மருள்", " ", "நோன்", " ", "பகடு", ",", "\n", "\n", "ஒளி", " ", "திகழ்", " ", "ஓடை", "\n", "பொலிய", ", ", "மருங்கில்", "\n", "\n", "படு", " ", "மணி", " ", "இரட்ட", ",\n", "ஏறிச்", " ", "செம்மாந்து", ",", "\n", "\n", "செலல்", " ", "நசைஇ", " ", "உற்றனென்", "\n", "விறல்", " ", "மிகு", " ", "குருசில்", "!   20", "\n", "\n", "இன்மை", " ", "துரப்ப", ", ", "இசைதர", "\n", "வந்து", ", ", "நின்", "\n", "\n", "வண்மையின்", " ", "தொடுத்த", " ", "என்", " ", "நயந்தனை", "\n", "கேண்மதி", "!", "\n", "\n", "வல்லினும்", ", ", "வல்லேன்ஆயினும்", ", ", "வல்லே", ",", "\n", "\n", "என்", " ", "அளந்து", " ", "அறிந்தனை", "\n", "நோக்காது", ", ", "சிறந்த", "\n", "\n", "நின்", " ", "அளந்து", " ", "அறிமதி", ",\n", "பெரும", "! ", "என்றும்    25", "\n", "\n", "வேந்தர்", " ", "நாணப்", " ", "பெயர்வேன்", ";\n", "சாந்து", " ", "அருந்திப்", "\n", "\n", "பல்", " ", "பொறிக்", " ", "கொண்ட", "\n", "ஏந்து", " ", "எழில்", " ", "அகலம்", "\n", "\n", "மாண்", " ", "இழை", " ", "மகளிர்", "\n", "புல்லுதொறும்", " ", "புகல", ",", "\n", "\n", "நாள்", " ", "முரசு", " ", "இரங்கும்", "\n", "இடனுடை", " ", "வரைப்பில்", " ", "நின்", "\n", "\n", "தாள்", " ", "நிழல்", " ", "வாழ்நர்", "\n", "நன்", " ", "கலம்", " ", "மிகுப்ப", ",   30", "\n", "\n", "வாள்", " ", "அமர்", " ", "உழந்த", "\n", "நின்", " ", "தானையும்", ",", "\n", "\n", "சீர்", " ", "மிகு", " ", "செல்வமும்", ",\n", "ஏத்துகம்", " ", "பலவே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", "\n", "\n", "குமணனைப்", " ", "பெருஞ்சித்திரனார்", " ", "பாடிப் ", "பகடு பெற்றது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "அறிவுரை நமக்குந்தான் ", "\n", "\n", "\n", "\n"]},
{"link": "https://vaiyan.blogspot.com/2015/01/163.html", "title": "புறநானூறு 163", "content": ["\n", "\n", "குமணன்", "மனை கிழவோயே! (மனைக்கு உரியவளே)", "\n", "\n", "இவை முதிரமலை அரசன் குமணன் கொடுத்த செல்வங்கள். ", "இவற்றை எல்லாருக்கும் கொடு. ", "உன்னை விரும்பி வாழ்பவர்களுக்கும், ", "நீ யாரை விரும்பி வாழ்கிறாயோ\nஅவர்களுக்கும், ", "உன்னைப் பின்பற்றி உன்னிடம் கற்றுக்கொண்டு வாழும் ", "உன் சுற்றத்தார்களுக்கும், ", "உனக்கும் உன் சுற்றத்தார்களுக்கும் பசி போக்கக் ", "கடனாகக் கொடுத்து உதவியவர்களுக்கும், ", "இன்னாருக்கு என்று கணக்குப் பார்க்காமல், ", "என்னை எதும் கேட்காமல், ", "எல்லாருக்கும் வழங்குவாயாக.", "\n", "\n", "\n", "\n", "பாடல்", "\n", "\n", "\n", "\n", "நின்", " ", "நயந்து", " ", "உறைநர்க்கும்", ",\n", "நீ", " ", "நயந்து", " ", "உறைநர்க்கும்", ",", "\n", "\n", "பல்", " ", "மாண்", " ", "கற்பின்", "\n", "நின்", " ", "கிளை", " ", "முதலோர்க்கும்", ",", "\n", "\n", "கடும்பின்", " ", "கடும்", " ", "பசி", " ", "தீர", "\n", "யாழ", " ", "நின்", "\n", "\n", "நெடுங்", " ", "குறியெதிர்ப்பை", " ", "நல்கியோர்க்கும்", ",", "\n", "\n", "இன்னோர்க்கு", " ", "என்னாது", ", ", "என்னொடும்", " ", "சூழாது", ",          5", "\n", "\n", "வல்லாங்கு", " ", "வாழ்தும்", " ", "என்னாது", ", ", "நீயும்", "\n", "\n", "எல்லோர்க்கும்", " ", "கொடுமதி", " ", "மனை", " ", "கிழவோயே", "!", "\n", "\n", "பழம்", " ", "தூங்கு", " ", "முதிரத்துக்", "\n", "கிழவன்", "\n", "\n", "திருந்து", " ", "வேல்", " ", "குமணன்", " ", "நல்கிய", "\n", "வளனே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", "\n", "\n", "பெருஞ்சித்திரனார்", " ", "குமணனைப்", " ", "பாடிப்", " ", "பரிசில்", " ", "கொணர்ந்து", " ", "மனையோட்குச்", " ", "சொல்லியது", ".", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/164.html", "title": "புறநானூறு 164", "content": ["\n", "குமணன்", "அடுப்பு சோறு சமைக்கும் தொழில் இல்லாமையால்\nகாளான் பூத்துக் கிடக்கிறது. ", "என் மனைவியின் ஈர இமை கொண்ட கண்கள் எப்போதும் கண்ணீர்\nமழை பொழிந்துகொண்டிருக்கின்றன. ", "தன்னிடம் பால் இல்லாமையால் தோல் வற்றி பால் சுரக்கும்\nதுளை தூர்ந்துபோன தன் முலையைச் சுவைக்கும்போதெல்லாம் பசித் துன்பத்தால் தேம்பித் தேம்பி\nஅழும் தன் குழந்தை முகத்தைப் பார்த்து அந்தக் கண்ணீர்மழை. ", "அவள் துன்பத்தைப் பார்த்து நான்\nஉன்னை நோக்கி வந்துள்ளேன். ", "என் நிலை அறிந்து நீ நல்கும்வரை உன்னை விட்டு நான் போகமாட்டேன். ", "நீ யாழிசைக் கலைஞர் வயிரியரின் வறுமையைப் போக்கும் உயர்ந்த குடியில் பிறந்தவன் ஆயிற்றே.", "\n", "\n", "\n", "\n", "பாடல்", "\n", "\n", "\n", "\n", "ஆடு", " ", "நனி", " ", "மறந்த", "\n", "கோடு", " ", "உயர்", " ", "அடுப்பின்", "\n", "\n", "ஆம்பி", " ", "பூப்ப", ", ", "தேம்பு", "\n", "பசி", " ", "உழவா", ",", "\n", "\n", "பாஅல்", " ", "இன்மையின்", " ", "தோலொடு", "\n", "திரங்கி", ",", "\n", "\n", "இல்லி", " ", "தூர்ந்த", " ", "பொல்லா", "\n", "வறு", " ", "முலை", "\n", "\n", "சுவைத்தொறு", " ", "அழூஉம்", " ", "தன்", " ", "மகத்து", "\n", "முகம்", " ", "நோக்கி", ",            5", "\n", "\n", "நீரொடு", " ", "நிறைந்த", " ", "ஈர்", "\n", "இதழ்", " ", "மழைக்கண்", " ", "என்", "\n", "\n", "மனையோள்", " ", "எவ்வம்", " ", "நோக்கி", ",\n", "நினைஇ", ",", "\n", "\n", "நிற்", " ", "படர்ந்திசினே", " ", "நல்", "\n", "போர்க்", " ", "குமண", "!", "\n", "\n", "என்", " ", "நிலை", " ", "அறிந்தனைஆயின்", ",\n", "இந்", " ", "நிலைத்", "\n", "\n", "தொடுத்தும்", " ", "கொள்ளாது", " ", "அமையலென்", " ", "அடுக்கிய 10", "\n", "\n", "பண்", " ", "அமை", " ", "நரம்பின்", "\n", "பச்சை", " ", "நல்", " ", "யாழ்", ",", "\n", "\n", "மண்", " ", "அமை", " ", "முழவின்", ",\n", "வயிரியர்", "\n", "\n", "இன்மை", " ", "தீர்க்கும்", " ", "குடிப்", "\n", "பிறந்தோயே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடாநிலை", ".", "\n", "\n", "தம்பியால்", " ", "நாடு", " ", "கொள்ளப்பட்டுக்", " ", "காடு", "\n", "பற்றியிருந்த", " ", "குமணனைப்", " ", "பெருந்தலைச்", " ", "சாத்தனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "அடுதொழில் (ஆடு) ", "செய்துகொண்டிருக்கும் ", "அடுப்பு", "\n", "\n", "\n", "\n"]},
{"link": "https://vaiyan.blogspot.com/2015/01/165.html", "title": "புறநானூறு 165", "content": ["\n", "குமணன்", "உலகம் நிலை இல்லாதது. ", "நிலையில்லாத உலகில்\nநிலைபெற வேண்டின் ", "ஒருவன் தன் புகழை நிலைநாட்ட வேண்டும். ", "அப்படிச் செய்யாமல் ", "செல்வம்\nபடைத்தவர்களில் சிலர் ", "தன்னிடம் இரப்போர்க்குக் கொடுக்காமல் ", "முன்னோரைப் பின்பற்றும்\nகொடை மரபை மறந்து ", "பின்னோரின் தொடர்பு இல்லாமல் செய்துகொண்டனர்.", "\n", "\n", "\n", "\n", "அணிகலன் பூட்டிய யானையைத் ", "தன்னைப் பாடியவர்களுக்கு\nவழங்கும் ", "பண்பு மிக்க உன் அண்ணனைக் காட்டில் கண்டு பாடினேன். ", "அப்போது எனக்கு வழங்குவதற்கு\nஅவனிடம் ஒன்றும் இல்லை. ", "தன் தலையை வெட்டி எடுத்துக்கொள்ளுமாறு ", "தன் வாளைக் கொடுத்தான். ", "என் வறுமைநிலை அவன் காட்டில் வாழ்வதை விடக் கொடியது ", "என உணர்ந்து எனக்கு உதவுவதற்காகக்\nகொடுத்தான். ", "\n", "\n", "\n", "\n", "அப்போது அவன் வழங்குவதற்கு ", "அவனது உயிரைக்\nகாட்டிலும் வேறு என்ன இருக்கிறது?", "\n", "\n", "\n", "\n", "எனவே வாளைப் பெற்றுக்கொண்டு மகிழ்வோடு வந்துவிட்டேன். ", "இதோ அந்த வாள். ", "\n", "\n", "\n", "\n", "(என்ன செய்யப்போகிறாய்)", "\n", "\n", "\n", "\n", "பாடல்", "\n", "\n", "\n", "\n", "மன்னா", " ", "உலகத்து", " ", "மன்னுதல்", "\n", "குறித்தோர்", "\n", "\n", "தம்", " ", "புகழ்", " ", "நிறீஇத்", "\n", "தாம்", " ", "மாய்ந்தனரே", ";", "\n", "\n", "துன்", " ", "அருஞ்", " ", "சிறப்பின்", "\n", "உயர்ந்த", " ", "செல்வர்", ",", "\n", "\n", "இன்மையின்", " ", "இரப்போர்க்கு", " ", "ஈஇயாமையின்", ",", "\n", "\n", "தொன்மை", " ", "மாக்களின்", " ", "தொடர்பு", " அறி", "லரே", ";     5", "\n", "\n", "தாள்", " ", "தாழ்", " ", "படு", "\n", "மணி", " ", "இரட்டும்", ", ", "பூ", " ", "நுதல்", ",", "\n", "\n", "ஆடு", " ", "இயல்", " ", "யானை", "\n", "பாடுநர்க்கு", " ", "அருகாக்", "\n", "\n", "கேடு", " ", "இல்", " ", "நல்", "\n", "இசை", " ", "வய", " ", "மான்", " ", "தோன்றலைப்", "\n", "\n", "பாடி", " ", "நின்றனெனாக", ", '", "கொன்னே", "\n", "\n", "பாடு", " ", "பெறு", " ", "பரிசிலன்", "\n", "வாடினன்", " ", "பெயர்தல்", " ", "என    10", "\n", "\n", "நாடு", " ", "இழந்ததனினும்", " ", "நனி", "\n", "இன்னாது", "' ", "என", ",", "\n", "\n", "வாள்", " ", "தந்தனனே", ", ", "தலை", "\n", "எனக்கு", " ", "ஈய", ",", "\n", "\n", "தன்னின்", " ", "சிறந்தது", " ", "பிறிது", "\n", "ஒன்று", " ", "இன்மையின்", ";", "\n", "\n", "ஆடு", " ", "மலி", " ", "உவகையொடு", "\n", "வருவல்", ",", "\n", "\n", "ஓடாப்", " ", "பூட்கை", " ", "நின்", "\n", "கிழமையோற்", " ", "கண்டே", ".  15", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "விடை", ".", "\n", "\n", "தம்பியால்", " ", "நாடு", " ", "கொள்ளப்பட்டுக்", " ", "காடு", "\n", "பற்றியிருந்த", " ", "குமணனைக்", " ", "கண்டு", ", ", "அவன்", " ", "தன்", "\n", "வாள்", " ", "கொடுப்பக்", " ", "கொண்டு", " ", "வந்து", ", ", "இளங்", "\n", "குமணற்குக்", " ", "காட்டி", ", ", "பெருந்தலைச்", " ", "சாத்தனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வாள்", " ", "தந்தனனே", ", ", "தலை", " ", "எனக்கு", " ", "ஈய", ",", "\n", "\n", "\n", "\n"]},
{"link": "https://vaiyan.blogspot.com/2015/01/166.html", "title": "புறநானூறு 166", "content": ["\n", "பார்ப்பான் கௌணியன் விண்ணத்தாயன்", "(காவிரியாற்றிலிருந்து பிரிந்து பாயும் ‘முடிகொண்டான்\nஆற்றின்’ கரையில் இருக்கும் ஊர் பூச்சாற்றூர்.) இவ்வூரில் வாழ்ந்த அந்தணன் ‘கௌணியன்\nவிண்ணத்தாயன்’ என்பவன். அவன் இருவகை வேள்விகள் செய்தான். ஒன்று நெய்யைத் தீயில் ஊற்றும்\nவேத-வேள்வி. மற்றொன்று கொடை-வேள்வி. புலவர் வேதவேள்வியைக் கண்ணால் பார்த்தார். கொடைவேள்வியைப்\nபெற்றார். அவன் தந்த கொடைவேள்விப் பொருள்களைத் தம் ஊருக்குக் கொண்டுசென்று துய்த்து\nமகிழ்வேன் என்கிறார். வழங்கிய அவன் இமயம் போலப் புகழ் பெற்று வாழவேண்டும் என வாழ்த்துகிறார்.\n", " ", " ", " ", "\n", "\n", "\n", "\n", "விண்ணத்தாயனின் மூதாதையர் – நல்லது கெட்டது\nஎன்று தெளிவாக ஆராய்ந்து அறிந்தவர்கள். நீண்டு நிமிர்ந்த சடையை உடைய பிரமன் வழியில்\nதவறு நேராமல் ஒன்றுபட்டு வாழ்பவர்கள். அவர்கள் பின்பற்றிய நெறிநூல் ‘முதுநூல்’. அவை\nஈரிரண்டு. (நான்கு வேதம்). அது வாழும் ஆற்றுநெறிகளைக் கூறுவது. அதில் 21 துறைகள் காட்டப்பட்டிருந்தன.\nஅதன் நெறிகளோடு மாறுபட்டோரை இவனது மூதாதையர் வெல்லும் அறிவாற்றல் மிக்கவர். இவர்களின்\nவழிவந்தவன் இந்த விண்ணத்தாயன்.", "\n", "இவன் தன் தொழிலைச் செய்வதற்காக பச்சைத் தருப்பைப்\nபுல்லாலான பூணூல் அணிந்திருந்தான்.", "\n", "இவனுக்குப் பல மனைவியர். அவர்கள் அவன் நெறிகளுக்கு\nமாறுபடாமல் நடக்கும் கற்பு வலையை அமைத்துக்கொண்டவர்கள். சிறிய நெற்றி, பெரிய அல்குல்\n(பாலுறவுறுப்பு), சில சொற்களே பேசும் பழக்கம், பலவாகித் தழைத்திருக்கும் கூந்தல் ஆகியவற்றை\nஉடையவர்கள். அவன் தொழிலுக்குத் தகுந்தவாறு செயலாற்றுபவர்கள்.", "\n", "காடோ, நாடோ, ஈரேழ் இடங்களோ (கீழே 7, மேலே\n7 = 14 உலகம்) எங்கும் இவன் வேள்வி செய்தான். தண்ணீர் போல நெய்யை ஊற்றிச் செய்தான்.\nஅதனால் தன் புகழைப் பரப்பியிருந்தான்.", "\n", "அத்துடன் விருந்து வந்தபோது திருத்தமாகப்\nபேணினான். யாரும் புகமுடியாத தன் காப்பு இல்லத்தில் வழங்கினான். காலை வேளையில் வழங்கினான்.", "\n", "\n", "\n", "\n", "இவற்றைத் தான் காணவேண்டும் என்றும், அவன்\nவழங்கியதைத் தன் ஊருக்குக் கொண்டுசென்று உண்ணவேண்டும், தின்னவேண்டும் என்று புலவர்\nவிரும்பி வாழ்த்துகிறார். ", "\n", "குடகு நாட்டுப் பொன்மலையின் இடி முழக்கத்தால்\nகாவிரியில் நீர் பெருகும் நாட்டில் வாழ்பவன் இவன்.", "\n", "இமயம் போல இவன் உயர்ந்தும் உதவியும் வாழவேண்டும்\nஎன வாழ்த்துகிறார்.", "\n", "\n", "\n", "பாடல்", "\n", "\n", "\n", "\n", "நன்று", " ", "ஆய்ந்த", " ", "நீள்", "\n", "நிமிர்", " ", "சடை", "\n", "\n", "முது", " ", "முதல்வன்", " ", "வாய்", "\n", "போகாது", ",", "\n", "\n", "ஒன்று", " ", "புரிந்த", " ", "ஈர்", "\n", "இரண்டின்", ",", "\n", "\n", "ஆறு", " ", "உணர்ந்த", " ", "ஒரு", "\n", "முது", " ", "நூல்", "\n", "\n", "இகல்", " ", "கண்டோர்", " ", "மிகல்", "\n", "சாய்மார்", ",            5", "\n", "\n", "மெய்", " ", "அன்ன", " ", "பொய்", "\n", "உணர்ந்து", ",", "\n", "\n", "பொய்", " ", "ஓராது", " ", "மெய்", "\n", "கொளீஇ", ",", "\n", "\n", "மூ", " ", "ஏழ்", " ", "துறையும்", "\n", "முட்டு", " ", "இன்று", " ", "போகிய", "\n", "\n", "உரைசால்", " ", "சிறப்பின்", " ", "உரவோர்", "\n", "மருக", "!", "\n", "\n", "வினைக்கு", " ", "வேண்டி", " ", "நீ", " ", "பூண்ட  10", "\n", "\n", "புலப்", " ", "புல்வாய்க்", " ", "கலைப்", "\n", "பச்சை", "\n", "\n", "சுவல்", " ", "பூண்", " ", "ஞாண்மிசைப்", "\n", "பொலிய", ";", "\n", "\n", "மறம்", " ", "கடிந்த", " ", "அருங்", "\n", "கற்பின்", ",", "\n", "\n", "அறம்", " ", "புகழ்ந்த", " ", "வலை", "\n", "சூடி", ",", "\n", "\n", "சிறு", " ", "நுதல்", ", ", "பேர்", "\n", "அகல்", " ", "அல்குல்", ",            15", "\n", "\n", "சில", " ", "சொல்லின்", ", ", "பல", "\n", "கூந்தல்", ", ", "நின்", "\n", "\n", "நிலைக்கு", " ", "ஒத்த", " ", "நின்", " ", "துணைத்", "\n", "துணைவியர்", "\n", "\n", "தமக்கு", " ", "அமைந்த", " ", "தொழில்", "\n", "கேட்ப", ";", "\n", "\n", "காடு", " ", "என்றா", " ", "நாடு", "\n", "என்று", " ", "ஆங்கு", "\n", "\n", "ஈர்", " ", "ஏழின்", " ", "இடம்", "\n", "முட்டாது", ",             20", "\n", "\n", "நீர்", " ", "நாண", " ", "நெய்", "\n", "வழங்கியும்", ",", "\n", "\n", "எண்", " ", "நாணப்", " ", "பல", "\n", "வேட்டும்", ",", "\n", "\n", "மண்", " ", "நாணப்", " ", "புகழ்", "\n", "பரப்பியும்", ",", "\n", "\n", "அருங்", " ", "கடிப்", " ", "பெருங்", "\n", "காலை", ",", "\n", "\n", "விருந்துற்ற", " ", "நின்", " ", "திருந்து", " ", "ஏந்து", "\n", "நிலை", ",             25", "\n", "\n", "என்றும்", ", ", "காண்கதில்", " ", "அம்ம", ", ", "யாமே", "! ", "குடாஅது", "\n", "\n", "பொன்", " ", "படு", " ", "நெடு", "\n", "வரைப்", " ", "புயலேறு", " ", "சிலைப்பின்", ",", "\n", "\n", "பூ", " ", "விரி", " ", "புது", "\n", "நீர்க்", " ", "காவிரி", " ", "புரக்கும்", "\n", "\n", "தண்", " ", "புனல்", " ", "படப்பை", "\n", "எம்", " ", "ஊர்", " ", "ஆங்கண்", ",", "\n", "\n", "உண்டும்", " ", "தின்றும்", " ", "ஊர்ந்தும்", "\n", "ஆடுகம்", ";                 30", "\n", "\n", "செல்வல்", " ", "அத்தை", ", ", "யானே", ";\n", "செல்லாது", ",", "\n", "\n", "மழை", " ", "அண்ணாப்ப", " ", "நீடிய", "\n", "நெடு", " ", "வரைக்", "\n", "\n", "கழை", " ", "வளர்", " ", "இமயம்", "\n", "போல", ",", "\n", "\n", "நிலீஇயர்", " ", "அத்தை", ", ", "நீ", " ", "நிலம்மிசையானே", "?", "\n", "\n", "\n", "\n", "திணை", " ", "வாகை", "; ", "துறை", "\n", "பார்ப்பன", " ", "வாகை", ".", "\n", "\n", "சோணாட்டுப்", " ", "பூஞ்சாற்றூர்ப்", " ", "பார்ப்பான்", " ", "கௌணியன்", " ", "விண்ணந்தாயனை", " ", "ஆவூர்", "\n", "மூலங்கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "படம் - வாங்கும் அந்தணன்", "விண்ணத்தாயன் வழங்கும் அந்தணன்", "\n", "\n", "\n", "\n"]},
{"link": "https://vaiyan.blogspot.com/2015/01/167.html", "title": "புறநானூறு 167", "content": ["\n", "ஏனாதி திருக்கிள்ளி", "கிள்ளி என்பது சோழரின் குடிப்பெயர். ", "திருக்கிள்ளி\nஎன்பது அக்குடிமகன் ஒருவனின் பெயர். ", "இவன் சோழமன்னன் ஒருவனின் படைத்தலைவன்.", "ஏனாதி = சேனாதி = சேனாதிபதி = சேனை+ஆதி+பதி", "ஏன் < சேன்", "ஏன் – படையைக் குறிக்கும் தமிழ்ச்சொல்", "சேன் – படையைக் குறிக்கும் வடசொல் ", "கிள்ளி பெருமானே!", "\n", "போரில் வெற்றி கொண்டு கழல் புனைந்துள்ளவனே!", "\n", "\n", "\n", "குதிரை (கடுமான்) வீரனே!", "\n", "\n", "\n", "நீயும், போரில் உன்னிடம் புறங்கொடுத்து ஓடியவரும்\nஒருவகையில் பார்க்கப்போனால் ஒத்தே காணப்படுகிறீர்கள். ", "\n", "\n", "நீ எதிர்த்து நின்று போராடி வாள்-காயம் பட்ட\nஉடம்போடு காணப்படுகிறாய். இது கேட்பதற்கு இனிமையாக உள்ளது.", "\n", "\n", "உன் பகைவர் உன்னை எதிர்த்து நிற்கமாட்டாமல்\nபுறங்கொடுத்து ஓடியதால் காயம் இல்லாத அழகிய உடம்புடன் காணப்படுகின்றனர். இந்த வகையில்\nஅவர்கள் காண்பதற்கு இனிமையாக உள்ளனர்.", "\n", "\n", "இப்படி நீ ஒன்றில் இனியவன். அவர்கள் ஒன்றில்\nஇனியவர். அப்படி இருக்கும்போது உன்னை மட்டும் உலகம் வியந்து பாராட்டுகிறது.", "\n", "\n", "ஏனோ தெரியவில்லை.", "\n", "\n", "\n", "\n", "பாடல்", "\n", "\n", "\n", "\n", "நீயே", ", ", "அமர்", " ", "காணின்", "\n", "அமர்", " ", "கடந்து", ", ", "அவர்", "\n", "\n", "படை", " ", "விலக்கி", " ", "எதிர்", "\n", "நிற்றலின்", ",", "\n", "\n", "வாஅள்", " ", "வாய்த்த", " ", "வடு", "\n", "ஆழ்", " ", "யாக்கையொடு", ",", "\n", "\n", "கேள்விக்கு", " ", "இனியை", "; ", "கட்கு", " ", "இன்னாயே", ":", "\n", "\n", "அவரே", ", ", "நிற்", " ", "காணின்", "\n", "புறம்", " ", "கொடுத்தலின்", ",     5", "\n", "\n", "ஊறு", " ", "அறியா", " ", "மெய்", "\n", "யாக்கையொடு", ",", "\n", "\n", "கண்ணுக்கு", " ", "இனியர்", "; ", "செவிக்கு", " ", "இன்னாரே", ":", "\n", "\n", "அதனால்", ", ", "நீயும்", " ", "ஒன்று", "\n", "இனியை", "; ", "அவரும்", " ", "ஒன்று", " ", "இனியர்", ";", "\n", "\n", "ஒவ்வா", " ", "யா", " ", "உள", ",\n", "மற்றே", "? ", "வெல்", " ", "போர்க்", "\n", "\n", "கழல்", " ", "புனை", " ", "திருந்து", "\n", "அடிக்", " ", "கடு", " ", "மான் ", "கிள்ளி", "!  10", "\n", "\n", "நின்னை", " ", "வியக்கும்", " ", "இவ்", "\n", "உலகம்", "; ", "அஃது", "\n", "\n", "என்னோ", "? ", "பெரும", "! ", "உரைத்திசின்", "\n", "எமக்கே", ".", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "ஏனாதி", " ", "திருக்கிள்ளியைக்", " ", "கோனாட்டு", "\n", "எறிச்சிலூர்", " ", "மாடலன்", " ", "மதுரைக்", " ", "குமரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இவனைப் போன்றவன்", "கடுமான் தோன்றல்", "ஏனாதி திருக்கிள்ளி", "\n", "\n", "\n", "\n"]},
{"link": "https://vaiyan.blogspot.com/2015/01/168.html", "title": "புறநானூறு 168", "content": ["பிட்டங்கொற்றன்", "ஊராக் குதிரை என்பது குதிரைமலை", "\n", "\n", "இதன் தலைவன் கொற்றன்.", "\n", "\n", "புறநானூற்றைத் தொகுத்தவர் இவன் பெயரைப் பிட்டங்கொற்றன்\nஎன்று குறிப்பிடுகிறார். இது பிட்டன் மகன் கொற்றன் எனக் கொள்ளத்தக்கது. தந்தை பிட்டனும்\nமகன் கொற்றனும் தம் இறுத்திக் காலத்தில் சமணத் துறவிகளாக மாறி வாழ்ந்த செய்தி கருவூரை\nஅடுத்த புகழூரில் உள்ள ஆறுநாட்டான் மலைத் தமிழி (பிராமி) கல்வெட்டு கூறுகிறது. ", "\n", "\n", "அரசனாக இருந்த காலத்தில் கொற்றன் சிறந்த\nவள்ளலாக விளங்கினான். ", "\n", "\n", "வேங்கை மலர் இவனது குடிப்பூ.", "\n", "\n", "இவன் சிறந்த வாள்வீரன்.", "\n", "\n", "குதிரை வீரனும் ஆவான்.", "\n", "\n", "\n", "\n", "இவனைப் போலவே இவனது நாட்டுமக்களும் விருந்து\nபடைக்கும் கொடையாளிகள். அவர்கள் படைத்த விருந்தினை இந்தப் பாடல் குறிப்பிடுகிறது. ", "\n", "\n", "\n", "\n", "அருவி பாயும் மூங்கில்-காடு. ", "அந்த மூங்கிலில்\nமிளகுக் கொடிகள் படர்ந்திருக்கும். ", "காட்டுப் பன்றிக் குடும்பம் அங்குள்ள காந்தள் கிழங்குகளைக்\nகிண்டி உண்ணும். ", "அவை கிண்டிய புழுதியில் அங்கு வாழும் குறவர்-மக்கள் தினையை உழாமலேயே\nவிதைப்பர். ", "அதில் விளைந்த தினையை மரையான் என்னும் காட்டுப்பசுக்கள் மேயும். ", "அந்த மரையானின்\nபாலைக் கறந்து ஊற்றி மான்கறியை அதில் ஊற்றிப் புன்கம் (பொங்கல்) சமைப்பர். ", "சந்தன விறகில்\nதீ மூட்டிச் சமைப்பர். ", "அவர்களின் வீட்டு முற்றத்தில் கூதளம்பூ பூத்துக் கிடக்கும். ", "வரும் விருந்தினர்களுக்கெல்லாம் வாழை இலையில் அந்த முற்றத்தில் பங்கிட்டுத் தருவர்.\n", "\n", "\n", "\n", "\n", "கொற்ற!", "\n", "\n", "இப்படிப்பட்ட உன் புகழை, ", "ஈயாத மன்னர் நாணும்படி, ", "தமிழகம் எங்கணும் கேட்கும்படி ", "நான் பாடிக்கொண்டேயிருப்பேன் என்கிறார் புலவர். ", "\n", "\n", "\n", "\n", "பாடல்", "\n", "\n", "\n", "\n", "அருவி", " ", "ஆர்க்கும்", " ", "கழை", "\n", "பயில்", " ", "நனந்", " ", "தலைக்", "\n", "\n", "கறி", " ", "வளர்", " ", "அடுக்கத்து", "\n", "மலர்ந்த", " ", "காந்தள்", "\n", "\n", "கொழுங்", " ", "கிழங்கு", " ", "மிளிரக்", "\n", "கிண்டி", ", ", "கிளையொடு", ",", "\n", "\n", "கடுங்", " ", "கண்", " ", "கேழல்", "\n", "உழுத", " ", "பூழி", ",", "\n", "\n", "நல்", " ", "நாள்", " ", "வரு", "\n", "பதம்", " ", "நோக்கி", ", ", "குறவர்  5", "\n", "\n", "உழாஅது", " ", "வித்திய", " ", "பரூஉக்", "\n", "குரல்", " ", "சிறு", " ", "தினை", "\n", "\n", "முந்து", " ", "விளை", " ", "யாணர்", "\n", "நாள்", " ", "புதிது", " ", "உண்மார்", "\n", "\n", "மரை", " ", "ஆன்", " ", "கறந்த", "\n", "நுரை", " ", "கொள்", " ", "தீம்", " ", "பால்", ",", "\n", "\n", "மான்", " ", "தடி", " ", "புழுக்கிய", "\n", "புலவு", " ", "நாறு", " ", "குழிசி", "\n", "\n", "வான்", " ", "கேழ்", " ", "இரும்", "\n", "புடை", " ", "கழாஅது", ", ", "ஏற்றி", ",          10", "\n", "\n", "சாந்த", " ", "விறகின்", " ", "உவித்த", "\n", "புன்கம்", "\n", "\n", "கூதளம்", " ", "கவினிய", " ", "குளவி", "\n", "முன்றில்", ",", "\n", "\n", "செழுங்", " ", "கோள்", " ", "வாழை", "\n", "அகல்", " ", "இலைப்", " ", "பகுக்கும்", "\n", "\n", "ஊராக்", " ", "குதிரைக்", " ", "கிழவ", "!\n", "கூர்வேல்", ",", "\n", "\n", "நறை", " ", "நார்த்", " ", "தொடுத்த", "\n", "வேங்கை", " ", "அம்", " ", "கண்ணி", ",            15", "\n", "\n", "வடி", " ", "நவில்", " ", "அம்பின்", "\n", "வில்லோர்", " ", "பெரும", "!", "\n", "\n", "கை", " ", "வள்", " ", "ஈகைக்", "\n", "கடு", " ", "மான்", " ", "கொற்ற", "!", "\n", "\n", "வையக", " ", "வரைப்பில்", " ", "தமிழகம்", "\n", "கேட்ப", ",", "\n", "\n", "பொய்யாச்", " ", "செந்", " ", "நா", " ", "நெளிய", "\n", "ஏத்திப்", "\n", "\n", "பாடுப", " ", "என்ப", " ", "பரிசிலர்", ",\n", "நாளும்  20", "\n", "\n", "ஈயா", " ", "மன்னர்", " ", "நாண", ",", "\n", "\n", "வீயாது", " ", "பரந்த", " ", "நின்", "\n", "வசை", " ", "இல்", " ", "வான்", " ", "புகழே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", "; ", "இயன்மொழியும்", ",\n", "அரச", " ", "வாகையும்", " ", "ஆம்", ".", "\n", "\n", "பிட்டங்", " ", "கொற்றனைக்", " ", "கருவூர்க்", "\n", "கதப்பிள்ளைச்", " ", "சாத்தனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "குதிரைமலை", "ஊராக் குதிரை", "குதிரை-முகம் போலத் ", "தோற்றம் அளிக்கும் மலை", "\n", "\n", "\n", "குதிரை முகம் போல் ", "தோற்றம் அளிக்கும் மலை", "குதிரை-முகம் போலத் ", "தோற்றம் அளிக்கும் மலை", "இவற்றைச் சொடுக்கி மேலும் காணலாம்", "குதிரைமலை இருப்பிடம்", "பிட்டங்கொற்றன் வரலாறு", "\n"]},
{"link": "https://vaiyan.blogspot.com/2015/01/169.html", "title": "புறநானூறு 169", "content": ["\n", "பிட்டங்கொற்றன்", "பிட்டங்கொற்றன் படைத்தலைவனாக விளங்கிப் போரிட்ட\nபாங்கினைப் பாராட்டிப் புலவர் தன் வறுமையைப் போக்க உடனே பரிசில் வழங்கி அனுப்பிவைக்க\nவேண்டும் என வேண்டுகிறார்.", "\n", "\n", "உன் படை பிறரைத் தாக்கச் செல்லும்போது, எதிரிப்\nபடையை எடுத்துத் தூக்கி எறிவதற்காகத் தன் படைக்கு முன்னே செல்வானாம். எதிரிப் படை தாக்க\nவரும்போது தன் படையைப் பின்னிற்கும் கூழைபடையாகச் செய்துவிட்டு ஆற்று வெள்ளத்தைத் தடுக்கும்\nகலிங்குக் கல் தடுப்பணை போல் நிற்பானாம். ", "\n", "\n", "\n", "\n", "மற்றும் இவன் போர்முகத்தில் பகைவர் எய்யும்\nகணைகளைத் தான் ஒருவனாகவே தாங்கிக்கொண்டு நிற்பானாம். கோசர் குடிமக்களின் இளையர் படைப்பயிற்சி\nசெய்யும்போது முருக்க-மரத்தை நிறுத்தி அதனை வேலாலும், வில் எய்யும் அம்பாலும் தாக்கிப்\nபயிற்சிப் பெறுவார்களாம். அப்போது தாங்கிநிற்கும் முருக்க-மரம் போல இவன் எதிரியின்\nதாக்குதலுக்கு இலக்காக முன்னே நிற்பானாம். ", "\n", "\n", "\n", "\n", "இப்படி இவன் நிற்பதால் அவனை நாடிவருபவர்\nஅவனைப் பார்த்தல் அரிதாம். அப்படிப்பட்ட இவன் புலவர் கண்ணில் அன்று பட்டுவிட்டானாம்.\nஎனவே, அவனைப் புலவர் வேண்டுகிறார்.", "\n", "\n", "\n", "\n", "பெருமானே!", "\n", "\n", "உன்னைப் பார்ப்பதோ அரிது. பார்த்துவிட்டேன்.\nஎன் சுற்றத்தாரின் வறுமைத் துன்பமோ கொடிது. பெரிது. எனவே இப்போதே பரிசில் வழங்கிவிடு\n– என்கிறார். ", "\n", "\n", "பாடல்  ", "\n", "\n", "\n", "\n", "நும்", " ", "படை", " ", "செல்லும்காலை", ",\n", "அவர்", " ", "படை", "\n", "\n", "எடுத்து", " ", "எறி", " ", "தானை", "\n", "முன்னரை", " ", "எனாஅ", ",", "\n", "\n", "அவர்", " ", "படை", " ", "வரூஉம்காலை", ",\n", "நும்", " ", "படைக்", "\n", "\n", "கூழை", " ", "தாங்கிய", ", ", "அகல்", "\n", "யாற்றுக்", "\n", "\n", "குன்று", " ", "விலங்கு", " ", "சிறையின்", "\n", "நின்றனை", " ", "எனாஅ", ",        5", "\n", "\n", "அரிதால்", ", ", "பெரும", "! ", "நின்", " ", "செவ்வி", "\n", "என்றும்", ";", "\n", "\n", "பெரிதால்", " ", "அத்தை", ", ", "என்", " ", "கடும்பினது", "\n", "இடும்பை", ";", "\n", "\n", "இன்னே", " ", "விடுமதி", " ", "பரிசில்", "!\n", "வென்", " ", "வேல்", "\n", "\n", "இளம்", " ", "பல்", " ", "கோசர்", "\n", "விளங்கு", " ", "படை", " ", "கன்மார்", ",", "\n", "\n", "இகலினர்", " ", "எறிந்த", " ", "அகல்", "\n", "இலை", " ", "முருக்கின்  10", "\n", "\n", "பெரு", " ", "மரக்", " ", "கம்பம்", "\n", "போல", ",", "\n", "\n", "பொருநர்க்கு", " ", "உலையா", " ", "நின்", " ", "வலன்", "\n", "வாழியவே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "பிட்டங்", " ", "கொற்றனைக்", " ", "காவிரிப்பூம்", "\n", "பட்டினத்துக்", " ", "காரிக்கண்ணனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "அகல்", " ", "யாற்றுக்", "குன்று", " ", "விலங்கு", " ", "சிறை", "இந்தக் கல்லடுக்குத் தடுப்பைப் போல்", "பிட்டங்கொற்றன் எதிரி வெள்ளத்தைத்", "தடுத்து நிற்பானாம்", "\n", "\n", "\n", "\n"]},
{"link": "https://vaiyan.blogspot.com/2015/01/170.html", "title": "புறநானூறு 170", "content": ["\n", "பிட்டங்கொற்றன்", "பிட்டன் பண்புகள் இப்பாடலில் கூறப்பட்டுள்ளன.", "\n", "\n", "\n", "\n", "பிட்டன் விறலியர்க்கு முத்துக்களை வாரித்\nதருவானாம். ", "யாழிசையோடு பாடும் பாணர்க்குக் கள்ளின் தெளிவை (பதனீரை) ஊற்றித் தருவானாம். ", "இப்படி இனிமையாகப் பழகக்கூடியவன் போர்களம் புகின் கொல்லனின் உலைக்களத்தில் இரும்பை\nவைத்து அடிக்கும் பணைக்கல் போன்று பகைவரின் தாக்குதல் பிறர்மேல் விழாவண்ணம் தானே தாங்கிக்கொள்வானாம்.\n", "\n", "\n", "\n", "\n", "மரைமான்கள் நெல்லிக்கனிகளை மேயும் வேலியும்,\nமுற்றமும் கொண்ட சிற்றூர்களைக் கொண்டது இவன் நாடு. ", "வில்-உழவு செய்து விலங்கினங்களை\nஉணவாக்கிக் கொள்பவர்கள் இவனது நாட்டு மக்கள். ", "இவர்களில் தாழ்ந்த குடியில் பிறந்தவன்\nதுடிப்பறை முழக்குவானாம். ", "அதன் ஒலியானது மலைமீதிருந்து குரல் கொடுக்கும் கோட்டான் ஒலியோடு\nசேர்ந்து எதிரொலிக்குமாம். ", "\n", "\n", "பகைவர்களே! இவனை எதிர்க்க வேண்டாம், என்கிறார்\nபுலவர்.   ", "\n", "\n", "\n", "\n", "பாடல்", "\n", "\n", "\n", "\n", "மரை", " ", "பிரித்து", " ", "உண்ட", "\n", "நெல்லி", " ", "வேலி", ",", "\n", "\n", "பரலுடை", " ", "முன்றில்", ", ", "அம்", "\n", "குடிச்", " ", "சீறூர்", ",", "\n", "\n", "எல்", " ", "அடிப்படுத்த", " ", "கல்லாக்", "\n", "காட்சி", "\n", "\n", "வில்", " ", "உழுது", " ", "உண்மார்", "\n", "நாப்பண்", ", ", "ஒல்லென", ",", "\n", "\n", "இழி", " ", "பிறப்பாளன்", " ", "கருங்", "\n", "கை", " ", "சிவப்ப", ",      5", "\n", "\n", "வலி", " ", "துரந்து", " ", "சிலைக்கும்", "\n", "வன்", " ", "கண்", " ", "கடுந்", " ", "துடி", "\n", "\n", "புலி", " ", "துஞ்சு", " ", "நெடு", "\n", "வரைக்", " ", "குடிஞையோடு", " ", "இரட்டும்", "\n", "\n", "மலை", " ", "கெழு", " ", "நாடன்", ",\n", "கூர்வேல்", " ", "பிட்டன்", ",", "\n", "\n", "குறுகல்", " ", "ஓம்புமின்", ", ", "தெவ்விர்", "!\n", "அவனே", "\n", "\n", "சிறு", " ", "கண்", " ", "யானை", "\n", "வெண்", " ", "கோடு", " ", "பயந்த          10", "\n", "\n", "ஒளி", " ", "திகழ்", " ", "முத்தம்", "\n", "விறலியர்க்கு", " ", "ஈத்து", ",", "\n", "\n", "நார்", " ", "பிழிக்", " ", "கொண்ட", "\n", "வெங்", " ", "கள்", " ", "தேறல்", "\n", "\n", "பண்", " ", "அமை", " ", "நல்", "\n", "யாழ்ப்", " ", "பாண்", " ", "கடும்பு", " ", "அருத்தி", ",", "\n", "\n", "நசைவர்க்கு", " ", "மென்மை", " ", "அல்லது", ", ", "பகைவர்க்கு", "\n", "\n", "இரும்பு", " ", "பயன்", " ", "படுக்கும்", "\n", "கருங்", " ", "கைக்", " ", "கொல்லன்   15", "\n", "\n", "விசைத்து", " ", "எறி", " ", "கூடமொடு", " ", "பொரூஉம்", "\n", "\n", "உலைக்", " ", "கல்", " ", "அன்ன", ",\n", "வல்லாளன்னே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", "; ", "தானைமறமும்", " ", "ஆம்", ".", "\n", "\n", "பிட்டங்கொற்றனை", " ", "உறையூர்", " ", "மருத்துவன்", " ", "தாமோதரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இரும்பு", " ", "பயன்", " ", "படுக்கும்", " ", "கருங்", " ", "கைக்", " ", "கொல்லன் ", "விசைத்து", " ", "எறி", " ", "கூடமொடு", " ", "பொரூஉம்", "உலைக்", " ", "கல்", "போரில் எதிரிகள் தாக்கும்போது பிட்டன் இந்த உலைக்கல் போலத்", "தானே தாங்கிக்கொள்வானாம்", "\n", "\n", "\n", "\n"]},
{"link": "https://vaiyan.blogspot.com/2015/01/171.html", "title": "புறநானூறு 171", "content": ["\n", "\n", "\n", "\n", "பிட்டங்கொற்றன்", "பிட்டங்கொற்றனின் கொடைப்பாங்கைக் கூறி, அவன்\nதன் அரசன் மனம் கோணாமல் நடந்துகொள்ள வேண்டும், நாம் அவனது மனம் கோணாமல் நடந்துகொள்ள\nவேண்டும் என்று புலவர் கூறுகிறார்.", "\n", "\n", "\n", "\n", "இன்று சென்றாலும் தருவான். ", "அவன் மலையில்\nதங்கிக்கொண்டே ", "பின்னும் பின்னும் சென்றாலும் தருவான். ", "‘முன்பு தந்தேனே’ என்று சொல்லாமல்\nதருவான். ", "நாள்தோறும் சென்றாலும் தருவான். ", "தராமல் ஏமாற்றுவதே இல்லை. ", "நாம் வேண்டிய அளவு\nதருவான். ", "என் வறுமையைப் போக்கும் அளவுக்கு முன்பு கொடுத்தான். ", "\n", "\n", "\n", "\n", "அதனால் அவன் அரசன் விரும்புமாறு ", "அவன் செய்யும்\nகடமைகள் நிறைவேற வேண்டும். ", "\n", "\n", "\n", "\n", "அவன் திருந்து வேல் கொற்றன்.", "\n", "\n", "எருதுக் கூட்டத்தை அதன் இருப்பிடத்தோடு கேட்டாலும்\nதருவான். ", "களத்தில் குவித்திருக்கும் நெல்லை அப்படியே கேட்டாலும் தருவான். ", "அரிய அணிகலன்\nபூட்டிய யானையைக் கேட்டாலும் தருவான். ", "\n", "\n", "அவன் பெருந்தகை.", "\n", "\n", "எனக்கு மட்டுமன்று. ", "யார் கேட்டாலும் தருவான்.\n", "\n", "\n", "அதனால் அவன் உள்ளங்காலில் முள்கூடத் தைக்காவண்ணம்\nஅவனை நாம் பேணவேண்டும். ", "ஈவோர் அருகிக்கொண்டே வரும் இந்த உலகில் ", "இருக்கும் கொடையாளியை\nநாம் பேணவேண்டாமா? ", "\n", "\n", "அவன் திருவடி வாழ்க.", "\n", "\n", "\n", "\n", "பாடல்", "\n", "\n", "\n", "\n", "இன்று செலினும் தருமே; சிறு வரை", "\n", "\n", "நின்று செலினும் தருமே; பின்னும்,", "\n", "\n", "'முன்னே தந்தனென்' என்னாது, துன்னி", "\n", "\n", "வைகலும் செலினும், பொய்யலன் ஆகி,", "\n", "\n", "யாம் வேண்டியாங்கு எம் வறுங் கலம் நிறைப்போன்;          5", "\n", "\n", "தான் வேண்டியாங்குத் தன் இறை உவப்ப", "\n", "\n", "அருந் தொழில் முடியரோ, திருந்து வேல் கொற்றன்;", "\n", "\n", "இனம் மலி கதச் சேக் களனொடு வேண்டினும்,", "\n", "\n", "களம் மலி நெல்லின் குப்பை வேண்டினும்,", "\n", "\n", "அருங் கலம் களிற்றொடு வேண்டினும், பெருந்தகை\n     10", "\n", "\n", "பிறர்க்கும் அன்ன அறத் தகையன்னே.", "\n", "\n", "அன்னன் ஆகலின், எந்தை உள் அடி", "\n", "\n", "முள்ளும் நோவ உறாற்க தில்ல!", "\n", "\n", "ஈவோர் அரிய இவ் உலகத்து,", "\n", "\n", "வாழ்வோர் வாழ, அவன் தாள் வாழியவே!    15", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "பிட்டங்கொற்றனைக் ", "காவிரிப்பூம் பட்டினத்துக்\nகாரிக் கண்ணனார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/172.html", "title": "புறநானூறு 172", "content": ["\n", "பிட்டங்கொற்றன்", "பிட்டனின் வெற்றி வேலும், ", "அவன் அரசன் கோதையும், ", "இவர்களோடு மாறுபாடு கொண்டிருக்கும் மன்னர்களும் ", "நீண்ட காலம் வாழ்வார்களாக.", "\n", "\n", "எதற்காக,", "\n", "\n", "சேர அரசன் கோதை குதிரைகளைக் கொடையாக வழங்குபவன்.\n", "\n", "அவன் படைத்தலைவனாகிய பிட்டனும் கொடை வள்ளல்.", "\n", "\n", "ஐவன நெல்லுக்கு இரவில் காவல் புரிவோர் ஏந்தும்\nதீப்பந்தம் ", "இரவில் ஒளிரும் மணி ஒளியை மங்கச் செய்யும் ", "மலைநாட்டை உடையவன் பிட்டன். ", "\n", "\n", "ஒளிரும் அணிகலன் பூண்ட விறலியரே! ", "உலை ஏற்றுங்கள். ", "சோறு ஆக்குங்கள். ", "எல்லாருக்கும் கள்ளை ஊற்றித் தாருங்கள். ", "நீங்களும் மாலை சூட்டிக்கொள்ளுங்கள். ", "மகிழ்ச்சிக்காக எதுவேண்டுமானாலும் செய்துகொள்ளுங்கள். ", "உங்களுக்குக்\nகொடுப்பதற்குப் பிட்டன் இருக்கிறான். ", "வருத்தப்படவே வேண்டாம்.", "\n", "\n", "\n", "\n", "பாடல்", "\n", "\n", "\n", "\n", "ஏற்றுக", " ", "உலையே", "; ", "ஆக்குக", " ", "சோறே", ";", "\n", "\n", "கள்ளும்", " ", "குறைபடல்", " ", "ஓம்புக", "; ", "ஒள்", " ", "இழைப்", "\n", "\n", "பாடு", " ", "வல்", " ", "விறலியர்", " ", "கோதையும்", "\n", "புனைக", ";", "\n", "\n", "அன்னவை", " ", "பிறவும்", " ", "செய்க", "; ", "என்னதூஉம்", "\n", "\n", "பரியல்", " ", "வேண்டா", "; ", "வரு", " ", "பதம்", "\n", "நாடி", ",          5", "\n", "\n", "ஐவனம்", " ", "காவலர்", " ", "பெய்", " ", "தீ", "\n", "நந்தின்", ",", "\n", "\n", "ஒளி", " ", "திகழ்", " ", "திருந்து", " ", "மணி", "\n", "நளிஇருள்", " ", "அகற்றும்", "\n", "\n", "வன்", " ", "புல", " ", "நாடன்", ", ", "வய", "\n", "மான்", " ", "பிட்டன்", ":", "\n", "\n", "ஆர்", " ", "அமர்", " ", "கடக்கும்", " ", "வேலும்", ",\n", "அவன்", " ", "இறை", "\n", "\n", "மா", " ", "வள்", " ", "ஈகைக்", " ", "கோதையும்", ",       10", "\n", "\n", "மாறுகொள்", " ", "மன்னரும்", ", ", "வாழியர்", " ", "நெடிதே", "!", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "பிட்டங்கொற்றனை", " ", "வடம", " ", "வண்ணக்கன்", " ", "தாமோதரனார்", " ", "பாடியது", ".", "(வண்ணக்கன் என்பவன் பொன்னை வண்ணம் பார்ப்பவன்", "பொன்னின் வண்ணம் என்பது பொன்னின் மாற்று)", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஏற்றுக", " ", "உலையே,", " ", "ஆக்குக", " ", "சோறே", "\n", "\n", "\n", "\n"]},
{"link": "https://vaiyan.blogspot.com/2015/01/173.html", "title": "புறநானூறு 173", "content": ["\n", "பண்ணன் - கிள்ளிவளவன்", "சோழ அரசன் சொல்கிறான்.", "\n", "என்னுடைய வாழ்நாளையும் சேர்த்துக்கொண்டு\nபண்ணன் வாழவேண்டும்.", "\n", "\n", "\n", "\n", "காரணம்,", "\n", "\n", "\n", "\n", "பழுத்திருக்கும் மரத்தில் பறவைகள் ஒலிப்பது\nபோல ", "பாணர்கள் உணவு உண்டு மகிழும் ஒலி ", "அவன் இல்லத்தில் கேட்டுக்கொண்டே இருக்கிறது. ", "\n", "\n", "மழை பெய்யாதிருந்த வானம் பெய்யப்போவது அறிந்த\nஎறும்பு ", "தன் முட்டைகளை எடுத்துக்கொண்டு ", "வன்மையான மேட்டுநிலம் நோக்கிச் செல்வது போல, ", "சிறுவர் தம் குடும்பத்தார்க்குத் தந்த சோற்று மூட்டைகளைத்  ", "தூக்கிக்கொண்டு செல்கின்றனர். ", "\n", "\n", "\n", "\n", "பண்ணன் பசிப்பிணியைப் போக்கும் மருத்துவன்.\n", "\n", "\n", "\n", "\n", "அவனை நான் பார்க்க வேண்டும். ", "அவன் இல்லம்\nஅண்மையில் உள்ளதா? ", "அன்றிச் சேய்மையில் உள்ளதா? ", "எனக்குத் தெரிவியுங்கள்.  ", "\n", "\n", "\n", "\n", "பாடல்", "\n", "\n", "\n", "\n", "யான்", " ", "வாழும்", " ", "நாளும்", "\n", "பண்ணன்", " ", "வாழிய", "!", "\n", "\n", "பாணர்", "! ", "காண்க", ", ", "இவன்", "\n", "கடும்பினது", " ", "இடும்பை", ";", "\n", "\n", "யாணர்ப்", " ", "பழு", " ", "மரம்", "\n", "புள்", " ", "இமிழ்ந்தன்ன", "\n", "\n", "ஊண்", " ", "ஒலி", " ", "அரவம்தானும்", "\n", "கேட்கும்", ";", "\n", "\n", "பொய்யா", " ", "எழிலி", " ", "பெய்விடம்", "\n", "நோக்கி", ",                   5", "\n", "\n", "முட்டை", " ", "கொண்டு", " ", "வன்", "\n", "புலம்", " ", "சேரும்", "\n", "\n", "சிறு", " ", "நுண்", " ", "எறும்பின்", "\n", "சில்", " ", "ஒழுக்கு", " ", "ஏய்ப்ப", ",", "\n", "\n", "சோறுடைக்", " ", "கையர்", " ", "வீறு", " ", "வீறு", "\n", "இயங்கும்", "\n", "\n", "இருங்", " ", "கிளைச்", " ", "சிறாஅர்க்", "\n", "காண்டும்", "; ", "கண்டும்", ",", "\n", "\n", "மற்றும்", " ", "மற்றும்", " ", "வினவுதும்", ",\n", "தெற்றென", ";        10", "\n", "\n", "பசிப்பிணி", " ", "மருத்துவன்", " ", "இல்லம்", "\n", "\n", "அணித்தோ", "? ", "சேய்த்தோ", "? ", "கூறுமின்", ", ", "எமக்கே", ".", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "சிறுகுடி", " ", "கிழான்", " ", "பண்ணனைச்", " ", "சோழன்", "\n", "குளமுற்றத்துத்", " ", "துஞ்சிய", " ", "கிள்ளி", " ", "வளவன்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "எறும்புகள் முட்டைகளைத் ", "தூக்கிக்கொண்டு ", "செல்வது போல,", "சிறுவர்கள் ", "தம் குடும்பத்தார்க்குப்", "பண்ணன் வழங்கிய ", "உணவுப் பொட்டலங்களைத் ", "தூக்கிக்கொண்டு ", "சென்றார்களாம்", "\n", "\n", "\n", "\n"]},
{"link": "https://vaiyan.blogspot.com/2015/01/174.html", "title": "புறநானூறு 174", "content": ["\n", "மலையமான் சோழிய ஏனாதித் திருக்ககண்ணன்", "\n", "திருக்கண்ணன் என்பவன் சோழர் படையின் தலைவன். ", "‘சோழிய ஏனாதி’ என்னும் அடைமொழி இதனை உணர்த்துகின்றது. ", "இவன் மலையமான் கால்வழியில் வந்த\nகுறுநில மன்னன். ", "அரசனை இழந்து சோழர் ஆட்சி நிலைதடுமாறும் காலத்தில் இவன் அதனை நிலைநிறுத்தத்\nதோன்றியுள்ளான் என்று புலவர் இவனைப் பாராட்டுகிறார்.", "\n", "\n", "\n", "\n", "இந்தச் செய்தியை விளக்க இதில் இரண்டு உவமைகள்\nகூறப்பட்டுள்ளன. ", "ஒன்று புராணக் கதை. ", "மற்றொன்று வறண்ட காலத்தில் மழை பொழிதல். ", "\n", "\n", "\n", "\n", "புராணக் கதை ", "அவுணர் என்போர் மண்மக்கள். ", "ஒருசமயம் மண்மக்களுக்கும் விண்மக்களுக்கும் போர். ", "இரவும் பகலும் தோன்றியது போருக்கு\nஇடையூறாக அமைந்ததாம். ", "அதனால் மண்மக்கள் அதனைத் தோற்றுவிக்கும் ஞாயிற்றைப் பிடித்து\nஒளித்து வைத்துவிட்டனராம். ", "அதனால் திருமால் ", "இருள்வடிவம் ", "கொண்டு அந்த ஞாயிற்றைப் பிடித்துவந்து\nவிண்ணில் நிறுத்தினானாம். ", "அதுபோல, சோழரின் வெண்கொற்றக் குடையை நிலைநாட்ட இந்தத் திருக்கிள்ளி\nதோன்றியுள்ளான் என்று புலவர் திருக்கிள்ளியைப் பாராட்டுகிறார்.", "சோழன் சூரிய குலம் என்பதும் இங்கு எண்ணத் தக்கது", "\n", "\n", "\n", "\n", "வானம் வறண்டு நிலம் பசுமையற்ற காலத்தில்\nஇடிமின்னலுடன் மழை பொழிவது போல இவன் தோன்றியுள்ளானாம்.", "\n", "\n", "\n", "\n", "இவற்றை விளக்கும் செய்திகளுக்கு ஆங்காங்கே\nசில விளக்கங்கள் அடைமொழிகளாகப் பாடலில் தரப்பட்டுள்ளன.", "\n", "\n", "\n", "\n", "அஞ்சண உருவன் – மை நிறம் கொண்ட திருமால்.", "\n", "அவுணர் கணம் – அச்சம் தரும் கூட்டம்.", "\n", "கபிலன் – பொய்யா நாவினை உடையவன். முள்ளூர்\nமலையைப் பாடியவன். (புறநானூறு 168, பதிற்றுப்பத்து 85 பாடல்களில் பாராட்டப்பட்டுள்ளவன்)", "\n", "காவிரி மல்லல் நன்னாடு – காவிரியாற்றுப்\nபுனல் கரைபுரண்டு ஓடி ஒலியுடன் முற்றத்தில் பாயும் வளம் மிக்க நாடு.", "\n", "கோடை – கல் பொடியும் காலம். காடு வெம்பியிருந்த\nகாலம். குளம் நீரற்றுப்போயிருந்த காலம். பசுமை அற்றுப்போயிருந்த காலம்.  ", "\n", "ஞாயிறு, பருதி – தொலைவில் விளங்குவது. அனைத்திலும்\nபருமனானது பருதி.", "\n", "திருக்கிள்ளி – ‘பெரும்பெயர் முன்னோன்’ என\nஇந்தப் பாடலில் குறிப்பிடப்படும் மலையமானுக்குப் பின்னர் முள்ளூரை ஆண்டவன். இந்த மலையமான்\n‘பசும்பூண் சுரும்பு ஆர் கண்ணி’ சூடியவன். திருக்கிள்ளி ‘நிரைத்தார் அண்ணல்’ என்று சிறப்பிக்கப்பட்டுள்ளவன்.", "\n", "முள்ளூர் – கபிலன் பாடிய மலையினைக் கொண்டது.\nபோரை விரும்பும் மறவர்களைக் கொண்டது. புலி பொறித்த கோட்டையினை உடையது.", "\n", "வளவன் – வழி தெரியாமல் அருவழியில் இருந்தான்.\nஇவன் குடை புதிய உத்திமுறையில் இந்தத் திருக்கண்ணனால் நிலைநிறுத்தப்பட்டது.  ", "\n", "\n", "\n", "\n", "\n", "\n", "பாடல் ", "\n", "\n", "\n", "\n", "அணங்குடை", " ", "அவுணர்", "\n", "கணம்", " ", "கொண்டு", " ", "ஒளித்தென", ",", "\n", "\n", "சேண்", " ", "விளங்கு", "\n", "சிறப்பின்", " ", "ஞாயிறு", " ", "காணாது", ",", "\n", "\n", "இருள்", " ", "கண்", "\n", "கெடுத்த", " ", "பருதி", " ", "ஞாலத்து", "\n", "\n", "இடும்பை", " ", "கொள்", "\n", "பருவரல்", " ", "தீர", ", ", "கடுந்", " ", "திறல்", "\n", "\n", "அஞ்சன", " ", "உருவன்", "\n", "தந்து", " ", "நிறுத்தாங்கு", ",                 5", "\n", "\n", "அரசு", " ", "இழந்திருந்த", "\n", "அல்லல்", " ", "காலை", ",", "\n", "\n", "முரசு", " ", "எழுந்து", "\n", "இரங்கும்", " ", "முற்றமொடு", ", ", "கரை", " ", "பொருது", "\n", "\n", "இரங்கு", " ", "புனல்", "\n", "நெரிதரு", " ", "மிகு", " ", "பெருங்", " ", "காவிரி", "\n", "\n", "மல்லல்", " ", "நல்", "\n", "நாட்டு", " ", "அல்லல்", " ", "தீர", ",", "\n", "\n", "பொய்யா", " ", "நாவின்", "\n", "கபிலன்", " ", "பாடிய", ",           10", "\n", "\n", "மை", " ", "அணி", "\n", "நெடு", " ", "வரை", " ", "ஆங்கண்", ", ", "ஒய்யெனச்", "\n", "\n", "செருப்", " ", "புகல்", "\n", "மறவர்", " ", "செல்புறம்", " ", "கண்ட", "\n", "\n", "எள்", " ", "அறு", "\n", "சிறப்பின்", " ", "முள்ளூர்", " ", "மீமிசை", ",", "\n", "\n", "அரு", " ", "வழி", "\n", "இருந்த", " ", "பெரு", " ", "விறல்", " ", "வளவன்", "\n", "\n", "மதி", " ", "மருள்", "\n", "வெண்குடை", " ", "காட்டி", ", ", "அக்", " ", "குடை 15", "\n", "\n", "புதுமையின்", " ", "நிறுத்த", "\n", "புகழ்", " ", "மேம்படுந", "!", "\n", "\n", "விடர்ப்", " ", "புலி", "\n", "பொறித்த", " ", "கோட்டை", ", ", "சுடர்ப்", " ", "பூண்", ",", "\n", "\n", "சுரும்பு", " ", "ஆர்", "\n", "கண்ணி", ", ", "பெரும்", " ", "பெயர்", " ", "நும்", "\n", "முன்", "\n", "\n", "ஈண்டுச்", " ", "செய்", "\n", "நல்", " ", "வினை", " ", "ஆண்டுச்", " ", "சென்று", "\n", "உணீஇயர்", ",", "\n", "\n", "உயர்ந்தோர்", " ", "உலகத்துப்", "\n", "பெயர்ந்தனன்", " ", "ஆகலின்", ",     20", "\n", "\n", "ஆறு", " ", "கொல்", "\n", "மருங்கின்", " ", "மாதிரம்", " ", "துழவும்", "\n", "\n", "கவலை", " ", "நெஞ்சத்து", "\n", "அவலம்", " ", "தீர", ",", "\n", "\n", "நீ", " ", "தோன்றினையே", "\n", "நிரைத்", " ", "தார்", " ", "அண்ணல்", "!", "\n", "\n", "கல்", " ", "கண்", "\n", "பொடிய", ", ", "கானம்", " ", "வெம்ப", ",", "\n", "\n", "மல்கு", " ", "நீர்", "\n", "வரைப்பின்", " ", "கயம்", " ", "பல", " ", "உணங்க", ",        25", "\n", "\n", "கோடை", " ", "நீடிய", "\n", "பைது", " ", "அறு", " ", "காலை", ",", "\n", "\n", "இரு", " ", "நிலம்", "\n", "நெளிய", " ", "ஈண்டி", ",", "\n", "\n", "உரும்", " ", "உரறு", "\n", "கருவிய", " ", "மழை", " ", "பொழிந்தாங்கே", ".", "\n", "\n", "\n", "\n", "திணை", " ", "வாகை", "; ", "துறை", "\n", "அரச", " ", "வாகை", ".", "\n", "\n", "மலையமான்", " ", "சோழிய", " ", "ஏனாதி", " ", "திருக்கண்ணனை", " ", "மாறோக்கத்து", " ", "நப்பசலையார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இந்தத் திருக்கோயிலூர் ", "சங்ககாலத்தில் முள்ளூர் என்று வழங்கப்பட்டது", "திண்டிவனம் மாவட்டம்", "\n", "\n", "\n", "\n"]},
{"link": "https://vaiyan.blogspot.com/2015/01/175.html", "title": "புறநானூறு 175", "content": ["\n", "ஆதனுங்கன்", "ஆதனுங்கன் ஒரு வள்ளல். ", "இவனைப் புலவர் ஆத்திரையனார்\n‘அறத்துறை’ என்று குறிப்பிட்டுப் பாராட்டுகிறார். ", "நீர்த்துறை எல்லாருக்கும் பயன்படும். ", "அதுபோல இவன் செல்வத்தை பலரும் பயன்கொண்டனர். ", "இவனது செல்வப் பயன் துய்த்த புலவர் ", "இவன்\nமுன் நின்று இவ்வாறு கூறுகிறார்.", "\n", "\n", "\n", "\n", "நாள்தோறும் பாதுகாக்கும் அறத்துறையாக விளங்குபவனே!\nஆதனுங்கனே! என் தந்தையாக விளங்குபவனே! நீ வாழ்க! உலவிடைக்கழியில் பூத்திருக்கும் மலர்\nமண்டிலம் போல வாழ்க. ", "\n", "\n", "என் நெஞ்சைத் திறந்து பார்ப்பவர்கள் உன்னைத்தான்\nபார்ப்பார்கள். ", "உன்னை நான் மறந்தால் அப்போது என் உடம்பிலிருந்து உயிர் பிரிந்துவிடும். ", "உயிர் பிரியும்போதும் என்னை மறப்பேனே ஒழிய உன்னை மறக்கமாட்டேன். ", "\n", "\n", "உலக-இடைக்கழி மலர்வாய் மண்டிலம் ", "மோரியர்\nஎன்று தமிழர் குறிப்பிடும் மௌரியர் தேர்ப்படையுடன் தெற்கு நோக்கி வந்தனர். ", "அப்போது\nஅவர்களின் தேர்ச் சக்கரம் உருள்வதற்காக வழி உண்டாக்கப்பட்டது. ", "வளைந்து வளைந்து மண்டிலமாக\nஅந்த வழி உண்டாக்கப்பட்டிருந்தது. ", "அது மலர்ந்திருக்கும் வழியாக ‘மலர் வாயாக’ அமைந்திருந்தது. ", "அங்கு வழியமைத்தவர்களுக்கு உணவு வழங்கிய அறத்துறை (அறச்சாலை) போல ஆதனுங்கனும் விளங்கினான்.\n", "\n", "\n", "\n", "\n", "பாடல் ", "\n", "\n", "\n", "\n", "எந்தை", "! ", "வாழி", "; ", "ஆதனுங்க", "!\n", "என்", "\n", "\n", "நெஞ்சம்", " ", "திறப்போர்", " ", "நிற்", "\n", "காண்குவரே", ";", "\n", "\n", "நின்", " ", "யான்", " ", "மறப்பின்", ",\n", "மறக்கும்", " ", "காலை", ",", "\n", "\n", "என்", " ", "உயிர்", " ", "யாக்கையின்", "\n", "பிரியும்", " ", "பொழுதும்", ",", "\n", "\n", "என்னியான்", " ", "மறப்பின்", ", ", "மறக்குவென்", " ", "வென்", " ", "வேல் 5", "\n", "\n", "விண்", " ", "பொரு", " ", "நெடுங்", "\n", "குடைக்", " ", "கொடித்", " ", "தேர்", " ", "மோரியர்", "\n", "\n", "திண்", " ", "கதிர்த்", " ", "திகிரி", "\n", "திரிதரக்", " ", "குறைத்த", "\n", "\n", "உலக", " ", "இடைகழி", " ", "அறை", "\n", "வாய்", " ", "நிலைஇய", "\n", "\n", "மலர்", " ", "வாய்", " ", "மண்டிலத்து", "\n", "அன்ன", ", ", "நாளும்", "\n", "\n", "பலர்", " ", "புரவு", " ", "எதிர்ந்த", "\n", "அறத்", " ", "துறை", " ", "நின்னே", ".         10", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "ஆதனுங்கனைக்", " ", "கள்ளில்", " ", "ஆத்திரையனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "ஆங்கிலத்தில்", " ", "இதன்", " ", "செய்தி", "\n", "\n", "\n", "இந்த நீர்த்துறை ", "இன்று பயன்படுவது போல", "ஆதனுங்கன் அன்று ", "அறத்துறையாகப் ", "பயன்பட்டான்", "\n"]},
{"link": "https://vaiyan.blogspot.com/2015/01/176.html", "title": "புறநானூறு 176", "content": ["\n", "ஓய்மான் நல்லியக்கோடன்", "வள்ளல் பாரிக்குப் பின் வாழ்ந்த வள்ளல் ஓய்மான்\nநாட்டு நல்லியக்கோடன். ", "புலவர் இவனை பாடுகையில் பாரியை ஒப்பிட்டுக் காட்டிப் பாடுகிறார்.", "\n", "\n", "பாரி நாட்டில் ஒரே ஒரு பனிச்சுனை மட்டுமே\nஇருந்தது. ", "நல்லியக்கோடன் பெருமாவிலங்கை நாட்டிலோ நீர்த்துறைகள் எல்லாமே பாரியின் பனிச்சுனை\nபோலப் பயன் தருகின்றன. ", "\n", "\n", "சீறியாழ் மீட்டிப் பாடும் பாணர்கள் வறுமையில்\nவாடாமல் காத்து அவர்களின் சொல்லில் விளங்கும் புகழ்மலையாக, பெருமலையாக விளங்குபவன்\nஇவன் என்கிறார் புலவர். ", "\n", "\n", "மகளிர் நீர்நிலத்தில் ஓரை விளையாடுவர். ", "அப்போது\nபன்றி முக-ஏர் கொண்டு உழுத சேற்றைக் கிண்டுவர். ", "அப்போது ஆமை முட்டையும், ஆம்பல் கிழங்கும்\nகிடைக்கும். ", "ஏரியின் மதகுவாயிலில் இவை கிடைக்கும். ", "இப்படி அவன் நாட்டு நீர் பயன்படும்.", "\n", "\n", "பாரியின் பனிச்சுனை ஓர் ஊரில் இருந்தது. ", "அதனை நான் காணவில்லை. ", "அதற்காக வருந்துகிறேன். ", "காணாததை இகழ்பவர் போல இப்போது என் நிலைமை\nஉள்ளது. ", "\n", "\n", "என் தலைவிதி இப்படி ஆகிவிட்டது. ", "எனினும்\nஅதற்காக நான் வருந்தவில்லை. ", "காரணம் அதே விதி நல்லியக்கோடனை எனக்குத் தந்திருக்கிறதே. ", "என் நெஞ்சம் அவனைக் காணும்போதெல்லாம் அவன் கொடையை வியக்கிறது.", "\n", "\n", "\n", "\n", "பாடல் ", "\n", "\n", " \n", "\n", "\n", "ஓரை", " ", "ஆயத்து", " ", "ஒண்", "\n", "தொடி", " ", "மகளிர்", "\n", "\n", "கேழல்", " ", "உழுத", " ", "இருஞ்", "\n", "சேறு", " ", "கிளைப்பின்", ",", "\n", "\n", "யாமை", " ", "ஈன்ற", " ", "புலவு", "\n", "நாறு", " ", "முட்டையைத்", "\n", "\n", "தேன்", " ", "நாறு", " ", "ஆம்பல்", "\n", "கிழங்கொடு", " ", "பெறூஉம்", ",", "\n", "\n", "இழுமென", " ", "ஒலிக்கும்", " ", "புனல்", "\n", "அம்", " ", "புதவின்", ",      5", "\n", "\n", "பெரு", " ", "மாவிலங்கைத்", " ", "தலைவன்", ",\n", "சீறியாழ்", "\n", "\n", "இல்லோர்", " ", "சொல்", " ", "மலை", "\n", "நல்லியக்கோடனை", "\n", "\n", "உடையை", " ", "வாழி", ", ", "எற்", "\n", "புணர்ந்த", " ", "பாலே", "!", "\n", "\n", "பாரி", " ", "பறம்பின்", " ", "பனிச்", "\n", "சுனைத்", " ", "தெண்", " ", "நீர்", "\n", "\n", "ஓர்", " ", "ஊர்", " ", "உண்மையின்", "\n", "இகழ்ந்தோர்", " ", "போல", ",    10", "\n", "\n", "காணாது", " ", "கழிந்த", " ", "வைகல்", ",\n", "காணா", "\n", "\n", "வழி", " ", "நாட்கு", " ", "இரங்கும்", ",\n", "என்", " ", "நெஞ்சம்", " ", "அவன்", "\n", "\n", "கழி", " ", "மென்", " ", "சாயல்", "\n", "காண்தொறும்", " ", "நினைந்தே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "ஓய்மான்", " ", "நல்லியக்", " ", "கோடனைப்", " ", "புறத்திணை", " ", "நன்னாகனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஓரை விளையாட்டின் முடிவில்", "மகளிர் சேற்றைக் கிண்டி ", "விளையாடுவர் ", "\n", "\n", "\n", "\n"]},
{"link": "https://vaiyan.blogspot.com/2015/01/162.html", "title": "புறநானூறு 162", "content": ["\n", "குமணன் - வெளிமான் - இளவெளிமான்", "புலவர் பெருஞ்சித்திரனார் பரிசில் பெற வேண்டி ", "அரசன் வெளிமானிடம் சென்றார். ", "அவன் உறங்கப் போகும்போது ", "தன் தம்பியைப் பரிசில் தருமாறு\nசொல்லிவிட்டுச் சென்றான். ", "அவன் தம்பி இளவெளிமான் சிறிதே பரிசில் நல்கினான். ", "சிறிய பரிசிலைப்\nபுலவர் பெற்றுக்கொள்ளாமலேயே போய்விட்டார். ", "வள்ளல் குமணனிடம் சென்றார். ", "பாடினார். ", "புலவர்\nகேட்டபடி குமணன் யானையையும் பரிசாக நல்கினான். ", "பரிசுடன் திரும்பும் வழியில் ", "அந்த யானையை ", "அரசன்\nஇளவெளிமானின் காவல்மரத்தில் கட்டி வைத்துவிட்டு ", "அவனிடம் சென்று இந்தப் பாடலைப் பாடினார்.", "\n", "\n", "\n", "\n", "இரவலரைப் பேணுபவன் நீ இல்லை. ", "உன்னை விட்டால்\nஇரவலரைப் பேணுபவர் இல்லாமலும் இல்லை. ", "என்னைப் போன்ற இரவலர் இருப்பதையும், ", "அந்த இரவலர்க்கு\nஈவோர் இருப்பதையும் போய்ப் பார்க்கவும். ", "புரவலன் ஒருவன் தந்த யானைப் பரிசை ", "உன் ஊர்க்\nகாவல்-மரத்தில் கட்டிவைத்துவிட்டு வந்துள்ளேன். ", "இனிப் பெருமிதத்துடன் செல்கிறேன்.", "\n", "\n", "\n", "\n", "பாடல்", "\n", "\n", "\n", "\n", "இரவலர்", " ", "புரவலை", " ", "நீயும்", "\n", "அல்லை", ";        ", "\n", "\n", "புரவலர்", " ", "இரவலர்க்கு", " ", "இல்லையும்", "\n", "அல்லர்", ";", "\n", "\n", "இரவலர்", " ", "உண்மையும்", " ", "காண்", ",\n", "இனி", "; ", "இரவலர்க்கு", "\n", "\n", "ஈவோர்", " ", "உண்மையும்", " ", "காண்", ",\n", "இனி", "; ", "நின்", " ", "ஊர்க்", "\n", "\n", "கடிமரம்", " ", "வருந்தத்", " ", "தந்து", "\n", "யாம்", " ", "பிணித்த          5", "\n", "\n", "நெடு", " ", "நல்", " ", "யானை", "\n", "எம்", " ", "பரிசில்", ";", "\n", "\n", "கடுமான்", " ", "தோன்றல்", "! ", "செல்வல்", "\n", "யானே", ".", "\n", "\n", "\n", "\n", "திணை", " ", "பாடாண்", " ", "திணை", ";\n ", "துறை", "\n", "பரிசில்", " ", "விடை", ".", "\n", "\n", "பெருஞ்சித்திரனார்", " ", "வெளிமானுழைச்", " ", "சென்றார்க்கு", " ", "வெளிமான்", " ", "துஞ்சுவான்", " ", "தம்பியைப்", " '", "பரிசில்", " ", "கொடு", "' ", "என", ",\n", "அவன்", " ", "சிறிது", " ", "கொடுப்பக்", " ", "கொள்ளாது", "\n", "போய்", ", ", "குமணனைப்", " ", "பாடி", ", ", "குமணன்", " ", "பகடு", "\n", "கொடுப்பக்", " ", "கொணர்ந்து", " ", "நின்று", ", ", "வெளிமான்", " ", "ஊர்க்", "\n", "கடிமரத்து", " ", "யாத்துச்", " ", "சென்று", ", ", "அவர் சொல்லியது. ", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", "\n", "\n", "குமணனைப்", " ", "பெருஞ்சித்திரனார்", " ", "பாடிப் ", "பகடு பெற்றது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இந்த யானை ", "கட்டப்பட்டுள்ளது போலப்", "புலவர் ", "தன் பரிசில் யானையைக் ", "கட்டிவைத்தார்", "\n", "\n", "\n", "\n"]},
{"link": "https://vaiyan.blogspot.com/2015/01/177.html", "title": "புறநானூறு 177", "content": ["\n", "மல்லி கிழான் காரியாதி", "புலவர் சொல்கிறார்.", "\n", "\n", "வாளால் பொருள் ஈட்டிய மன்னர்கள் தருவது எப்போது\nஎன்று கண் பூத்துப்போகும்படி காத்திருந்து பொன் அணிந்த யானையைப் பரிசாகப் பெற்றேன். ", "அதனை என் சுற்றத்தார் துய்த்துக்கொண்டிருக்கின்றனர். ", "\n", "\n", "\n", "\n", "இது ", "குடநாட்டு அரசன் மல்லிகிழான் ", "தம் எயினர்\nஎன்னும் வேட்டைக்காரர்கள் ", "தாம் கொண்டுவந்த மான்கறியைப் ", "பச்சையாகவே சுட்டு ", "வெண்பொங்கலுடன் ", "தேக்கிலையில் பகிர்ந்து தரும் ", "சீர்மைக்கு ஈடாகாது.", "\n", "\n", "\n", "\n", "குடநாடு ", "நிலா வெளிச்சம் புகாத குகை. ", "எய்யும்\nஎந்திரப் பொறிகள் வைக்கப்பட்டிருந்த குகை. ", "ஒன்றிலிருந்து ஒன்றைக் கண்ணால் மாறி மாறிப்\nபார்க்கும்படி இருந்த குகை. ", "அந்தக் குகைகளில் வாழ்பவர்கள் ‘செங்கண் ஆடவர்’. ", "அவர்கள் ", "சற்றே புளிக்கும் களாப்பழங்களையும், ", "துடரிப் பழங்களையும் பறித்து உண்பர். ", "அது தெவிட்டிப்போய்விட்டால், ", "ஆற்றங்கரை மணல்வெளியில் ", "மரத்தில் பழுத்திருக்கும் ", "சற்றே துவர்க்கும் சுவையை உடைய ", "நாவல்பழங்களைப்\nபறித்து உண்பர். ", "இப்படிப்பட்ட மக்கள் வாழும் நாடு குடநாடு. ", "\n", "\n", "\n", "\n", "இந்தக் குடநாட்டு மன்னன் ‘பெரும்பெயர் ஆதி’\nபலரும் அறிந்த வள்ளல். ", "கொளுக்குறிப்பு இவனைக் காரியாதி என்று குறிப்பிடுகிறது", "காரி மகன் ஆதி - என்பது இதன் பொருள்", "இந்தக் காரி கடையெழு வள்ளல்களில் ஒருவனான ", "மலையமான் திருமுடிக் காரியின் மகனாக இருக்கலாம். ", "     ", "\n", "\n", "பாடல் ", "\n", "\n", "ஒளிறு", " ", "வாள்", " ", "மன்னர்", "\n", "ஒண்", " ", "சுடர்", " ", "நெடு", " ", "நகர்", ",", "\n", "\n", "வெளிறு", " ", "கண்", " ", "போகப்", "\n", "பல்", " ", "நாள்", " ", "திரங்கி", ",", "\n", "\n", "பாடிப்", " ", "பெற்ற", " ", "பொன்", "\n", "அணி", " ", "யானை", ",", "\n", "\n", "தமர்எனின்", ", ", "யாவரும்", " ", "புகுப", "; ", "அமர்", "\n", "எனின்", ",", "\n", "\n", "திங்களும்", " ", "நுழையா", " ", "எந்திரப்", " ", "படு", "\n", "புழை", ",             5", "\n", "\n", "கண்", " ", "மாறு", " ", "நீட்ட", "\n", "நணி", " ", "நணி", " ", "இருந்த", "\n", "\n", "குறும்", " ", "பல்", " ", "குறும்பின்", "\n", "ததும்ப", " ", "வைகி", ",", "\n", "\n", "புளிச்", " ", "சுவை", " ", "வேட்ட", "\n", "செங்", " ", "கண்", " ", "ஆடவர்", "\n", "\n", "தீம்", " ", "புளிக்", " ", "களாவொடு", "\n", "துடரி", " ", "முனையின்", ",", "\n", "\n", "மட்டு", " ", "அறல்", " ", "நல்", "\n", "யாற்று", " ", "எக்கர்", " ", "ஏறி", ",      10", "\n", "\n", "கருங்", " ", "கனி", " ", "நாவல்", "\n", "இருந்து", " ", "கொய்து", " ", "உண்ணும்", ",", "\n", "\n", "பெரும்", " ", "பெயர்", " ", "ஆதி", ",\n", "பிணங்குஅரில்", " ", "குட", " ", "நாட்டு", ",", "\n", "\n", "எயினர்", " ", "தந்த", " ", "எய்ம்", "\n", "மான்", " ", "எறி", " ", "தசைப்", "\n", "\n", "பைஞ்", " ", "ஞிணம்", " ", "பெருத்த", "\n", "பசு", " ", "வெள்", " ", "அமலை", ",", "\n", "\n", "வருநர்க்கு", " ", "வரையாது", " ", "தருவனர்", " ", "சொரிய", ",        15", "\n", "\n", "இரும்", " ", "பனங்", " ", "குடையின்", "\n", "மிசையும்", "\n", "\n", "பெரும்", " ", "புலர்", " ", "வைகறைச்", "\n", "சீர்", " ", "சாலாதே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "மல்லிகிழான்", " ", "காரியாதியை", " ", "ஆவூர்", " ", "மூலங்கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இது புளிப்புச் சுவை கொண்ட களா", "இதனை 'ஊத்தைக்களா' என்று கூறுவர்", "நாவல் பழம்", "\n", "\n", "\n", "\n"]},
{"link": "https://vaiyan.blogspot.com/2015/01/178.html", "title": "புறநானூறு 178", "content": ["\n", "பாண்டியன் கீரஞ்சாத்தன்", "பாண்டியன் கீரஞ்சாத்தன் பாடலில் ‘பெரும்பெயர்ச்\nசாத்தன்’ எனக் கூறப்படுகிறான். ", "யானையைக் கட்டிவைக்கும் மரத்தைக் ‘கந்து’ என்றும், குதிரையைக்\nகட்டிவைக்கும் மரத்தைப் ‘பணை’ என்றும் கூறுவது தமிழ்மரபு.", " ", "மணல் பரப்பப்பட்டிருக்கும்\nஅவனது வீட்டு முற்றத்தில் ", "யானைகளும் குதிரைகளும் தாம் கட்டிக்கிடப்பதை விரும்பாமல் ஆடிக்கொண்டேயிருக்குமாம். ", "அவனது முற்றத்துக்குச் செல்பவர் யாராயிருந்தாலும் ‘பசி இல்லை, வேண்டாம்’ என்று உண்ண\nமறுத்தால், “என்மீது ஆணை, உண்ணத்தான் வேண்டும்” என்று கெஞ்சுவானாம். ", "அதனால், ‘சாத்தன்’\nஎன்று சொன்னால் இவனைமட்டுமே குறிக்கும் அளவுக்கு இவன் ‘பெரும்பெயர்’ பெற்றிருந்தான். ", "இல்லத்தில் இப்படி இனிமையாக இருப்பவன் போர்க்களம் சென்றால் பகைவரைத் தாக்க முந்திக்கொள்கிறான். ", "கள்ளுண்ட மயக்கத்தில் தம் படையினர் எதிராளிகளைக் கண்டு அஞ்சி நீங்கும் காலத்தில் இவன்\nஅவர்களுக்குப் பாதுகாவல் அரணாக நிற்கிறான்.", "\n", "\n", "\n", "\n", "பாடல்", "\n", "\n", "\n", "\n", "கந்து", " ", "முனிந்து", " ", "உயிர்க்கும்", "\n", "யானையொடு", ", ", "பணை", " ", "முனிந்து", "\n", "\n", "கால்", " ", "இயல்", " ", "புரவி", "\n", "ஆலும்", " ", "ஆங்கண்", ",", "\n", "\n", "மணல்", " ", "மலி", " ", "முற்றம்", "\n", "புக்க", " ", "சான்றோர்", "\n", "\n", "உண்ணார்", " ", "ஆயினும்", ", ", "தன்னொடு", "\n", "சூளுற்று", ",", "\n", "\n'", "உண்ம்", "' ", "என", " ", "இரக்கும்", "\n", "பெரும்", " ", "பெயர்ச்", " ", "சாத்தன்    5", "\n", "\n", "ஈண்டோ", " ", "இன்", " ", "சாயலனே", ";\n", "வேண்டார்", "\n", "\n", "எறி", " ", "படை", " ", "மயங்கிய", "\n", "வெருவரு", " ", "ஞாட்பின்", ",", "\n", "\n", "கள்ளுடைக்", " ", "கலத்தர்", " ", "உள்ளூர்க்", " ", "கூறிய", "\n", "\n", "நெடுமொழி", " ", "மறந்த", " ", "சிறு", " ", "பேராளர்", "\n", "\n", "அஞ்சி", " ", "நீங்கும் காலை", ",    10", "\n", "\n", "ஏமமாகத்", " ", "தான்", " ", "முந்துறுமே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "பாண்டியன்", " ", "கீரஞ்சாத்தனை", " ", "ஆவூர்", " ", "மூலங்கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தமிழ்ச்சொல் வளம்", "\n", "\n", "\n", "\n"]},
{"link": "https://vaiyan.blogspot.com/2015/01/179.html", "title": "புறநானூறு 179", "content": ["\n", "நாலை கிழவன் நாகன் - பசும்பூண் பாண்டியன்", "வள்ளல் இல்லை என்று கவிழ்த்து வைத்திருந்த\nஎன் உண்கலத்தை உணவிட்டு மலரச்செய்பவர் யார் என வினவிக்கொண்டிருந்தபோது நாலூர் (நாலை)\nஎன்னும் ஊரில் வாழ்ந்த நாகன் என்பவன் பசிப்பிணியைப் போக்குவான் எனப் பலரும் கூறினர்.", "\n", "\n", "\n", "\n", "இந்த நாகன் நற்பணிக்கு உதவும் திருந்திய\nவேலினை உடையவன்.", "\n", "\n", "நாடுகள் பலவற்றை வென்ற பசும்பூண் பாண்டியன்\nஎன்னும் தலையாலங்கானத்துச் செருவென்ற பாண்டியனுக்கு படைக்கருவிகளையும், படைவீரர்களையும்\nதிரட்டித் தந்து உதவியவன்.", "\n", "\n", "இந்தப் பாண்டியனுக்காகப் போரிலும் ஈடுபட்டவன்.\n", "\n", "\n", "தளராத நுகம் போன்றவன்", "\n", "\n", "தோல்வி காணாத புகழை உடையவன். ", "\n", "\n", "இவன் என் உண்கலத்தை மலரச்செய்தான்.", "\n", "\n", "\n", "\n", "பாடல்", "\n", "\n", "\n", "\n'", "ஞாலம்", " ", "மீமிசை", " ", "வள்ளியோர்", "\n", "மாய்ந்தென", ",", "\n", "\n", "ஏலாது", " ", "கவிழ்ந்த", " ", "என்", "\n", "இரவல்", " ", "மண்டை", "\n", "\n", "மலர்ப்போர்", " ", "யார்", "?' ", "என", " ", "வினவலின்", ",\n", "மலைந்தோர்", "\n", "\n", "விசி", " ", "பிணி", " ", "முரசமொடு", "\n", "மண்", " ", "பல", " ", "தந்த", "\n", "\n", "திரு", " ", "வீழ்", " ", "நுண்", "\n", "பூண்", " ", "பாண்டியன்", " ", "மறவன்", ",        5", "\n", "\n", "படை", " ", "வேண்டுவழி", " ", "வாள்", "\n", "உதவியும்", ",", "\n", "\n", "வினை", " ", "வேண்டுவழி", " ", "அறிவு", "\n", "உதவியும்", ",", "\n", "\n", "வேண்டுப", " ", "வேண்டுப", " ", "வேந்தன்", "\n", "தேஎத்து", "\n", "\n", "அசை", " ", "நுகம்", " ", "படாஅ", "\n", "ஆண்தகை", " ", "உள்ளத்து", ",", "\n", "\n", "தோலா", " ", "நல்", " ", "இசை", ",\n", "நாலை", " ", "கிழவன்", ", 10", "\n", "\n", "பருந்து", " ", "பசி", " ", "தீர்க்கும்", "\n", "நற்", " ", "போர்த்", "\n", "\n", "திருந்து", " ", "வேல்", " ", "நாகன்", " ", "கூறினர்", ",\n", "பலரே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "நாலை", " ", "கிழவன்", " ", "நாகனை", " ", "வடநெடுந்", " ", "தத்தனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "என்", " ", "இரவல்", " ", "மண்டை ", "மலர்ப்போர்", " ", "யார்", "?", "\n", "\n", "\n"]},
{"link": "https://vaiyan.blogspot.com/2015/01/180.html", "title": "புறநானூறு 180", "content": ["\n", "ஈந்தூர் கிழான் தோயன் மாறன்", "வறுமை தீரக் கொடுக்கும் செல்வமும் அவனிடத்தில்\nஇல்லை. ", "அதே நேரத்தில் இல்லை என மறுக்கும் சிறுமைக் குணமும் அவனிடத்தில் இல்லை.", "\n", "\n", "தன் அரசனுக்கு நேரும் துன்பத்தை அவன் தாங்கிக்கொள்வான். ", "இவன் உடம்பில் இரும்பு ஆயுதம் தாக்கிய விழுப்புண் காயங்கள் இருக்கும். ", "அவை மருந்துக்காகப்\nபட்டையைக் காயப்படுத்திய மரத்தில் காயம் ஆறிப்போய் உள்ள வடுக்களைப் போல இருக்கும்.\n", "\n", "\n", "கொடை வழங்குவதற்காகவே ஈந்தூரில் அவன் இருக்கிறான்.", "\n", "\n", "அவன் பசிப்பிணிக்குப் பகைவன்.", "\n", "\n", "நான் அவனிடம் போகிறேன்.", "\n", "\n", "முதிர்ந்த வாய்நலம் கொண்ட புலவனே!", "\n", "\n", "நீ உன் வறுமை தீரவேண்டும் என விரும்பினால்\nஎன்னுடன் வருக. ", "\n", "\n", "உதவும்படி நான் அவனிடம் கேட்கும்போது ", "அவன்\nபட்டினி கிடக்கும் தன் வயிற்றைக் ", "கொல்லனிடம் காட்டி உதவும்படி வேண்டுவான். ", "தன் வேலைத்\nதிருத்திக் கூர்மையாக்கித் தரும்படிக் கேட்பான். ", "அந்த வேலைப் பயன்படுத்தி உணவுப்பொருள்களை\nஈட்டிக்கொண்டுவந்து வழங்குவான். ", "\n", "\n", "\n", "\n", "பாடல் ", "\n", "\n", "\n", "\n", "நிரப்பாது", " ", "கொடுக்கும்", " ", "செல்வமும்", " ", "இலனே", ";", "\n", "\n'", "இல்", "' ", "என", " ", "மறுக்கும்", "\n", "சிறுமையும்", " ", "இலனே", ";", "\n", "\n", "இறை", " ", "உறு", " ", "விழுமம்", "\n", "தாங்கி", ", ", "அமரகத்து", "\n", "\n", "இரும்பு", " ", "சுவைக்", " ", "கொண்ட", "\n", "விழுப்புண்", " ", "நோய்", " ", "தீர்ந்து", ",", "\n", "\n", "மருந்து", " ", "கொள்", " ", "மரத்தின்", "\n", "வாள்", " ", "வடு", " ", "மயங்கி", ",                 5", "\n", "\n", "வடு", " ", "இன்று", " ", "வடிந்த", "\n", "யாக்கையன்", ", ", "கொடை", " ", "எதிர்ந்து", ",", "\n", "\n", "ஈர்ந்தையோனே", ", ", "பாண்", " ", "பசிப்", " ", "பகைஞன்", ";", "\n", "\n", "இன்மை", " ", "தீர", " ", "வேண்டின்", ",\n", "எம்மொடு", "\n", "\n", "நீயும்", " ", "வம்மோ", "? ", "முது", "\n", "வாய்", " ", "இரவல", "!", "\n", "\n", "யாம்", " ", "தன்", " ", "இரக்கும்காலை", ",\n", "தான்", " ", "எம் 10", "\n", "\n", "உண்ணா", " ", "மருங்குல்", " ", "காட்டி", ",\n", "தன்", " ", "ஊர்க்", "\n", "\n", "கருங்", " ", "கைக்", " ", "கொல்லனை", "\n", "இரக்கும்", ",", "\n", "\n'", "திருந்து", " ", "இலை", " ", "நெடு", " ", "வேல்", "\n", "வடித்திசின்", "' ", "எனவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ". ", "துறை", " ", "பாணாற்றுப்", "\n", "படையும்", " ", "ஆம்", ".", "\n", "\n", "ஈர்ந்தூர்", " ", "கிழான்", " ", "தோயன்", " ", "மாறனைக்", " ", "கோனாட்டு", " ", "எறிச்சிலூர்", " ", "மாடலன்", " ", "மதுரைக்", " ", "குமரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "மருந்துக்காக வெட்டப்பட்ட ", "இந்த மரத்தின் காயம்", "ஆறியிருப்பது போன்று விழுப்புண் காயம்", "ஆறியிருக்கும் உடம்பினைக் கொண்டவன்", "ஈர்ந்தார் கிழான் தோயன் மாறன்", "\n", "\n", "\n", "\n"]},
{"link": "https://vaiyan.blogspot.com/2015/01/181.html", "title": "புறநானூறு 181", "content": ["\n", "வல்லார் கிழான் பண்ணன்", "வலார் (வல்லார்) என்பது வறண்ட நிலப்பகுதியில் இருந்த\nஒரு பெரிய ஊர். ", "அந்த ஊரின் மன்றத்தில் மரத்திலிருந்து வீழ்ந்த விளாம்பழத்தை ", "எயிற்றி என்னும்\nவேட்டுவப்பெண்ணும், ", "அவளது குழந்தையும், ", "காட்டுயானையின் கன்றும் ", "எடுத்து உண்ணுமாம். ", "அந்த மன்றம் ஊருக்கு அரணாக விளங்கும் காவல்காட்டில் இருந்ததாம். அங்கு, புலவு ஈரம் மாறாத\nஅம்புகள் கிடக்குமாம்.", "\n", "\n", "அந்த ஊரின் தலைவன் பண்ணன். ", "அவன் உண்மைக்காகப்\nபோராடும் வாளை உடையவன். ", "அவன் பகைவரை வெல்ல அடிக்கடிச் சென்றுவிடுவான். ", "\n", "\n", "\n", "\n", "புலவர் வேறொரு புலவரை ஆற்றுப்படுத்துகிறார்.", "\n", "\n", "அவன் பகைப்புலம் செல்வதற்கு முன் உடனே செல்க. ", "பட்டினி கிடக்கும் உன் சுற்றம் வாழ விரும்பினால் ", "உடனே செல்க என்கிறார். ", "\n", "\n", "\n", "\n", "பாடல் ", "\n", "\n", "\n", "\n", "மன்ற", " ", "விளவின்", " ", "மனை", "\n", "வீழ்", " ", "வெள்ளில்", ",", "\n", "\n", "கருங்", " ", "கண்", " ", "எயிற்றி", "\n", "காதல்", " ", "மகனொடு", ",", "\n", "\n", "கான", " ", "இரும்", " ", "பிடிக்", "\n", "கன்று", " ", "தலைக்", " ", "கொள்ளும்", "\n", "\n", "பெருங்", " ", "குறும்பு", " ", "உடுத்த", "\n", "வன்", " ", "புல", " ", "இருக்கை", ",", "\n", "\n", "புலாஅ", " ", "அம்பின்", ", ", "போர்", "\n", "அருங்", " ", "கடி", " ", "மிளை", ",        5", "\n", "\n", "வலாஅரோனே", ", ", "வாய்", " ", "வாள்", " ", "பண்ணன்", ";", "\n", "\n", "உண்ணா", " ", "வறுங்", " ", "கடும்பு", "\n", "உய்தல்", " ", "வேண்டின்", ",", "\n", "\n", "இன்னே", " ", "சென்மதி", ", ", "நீயே", "\n", "சென்று", ", ", "அவன்", "\n", "\n", "பகைப்", " ", "புலம்", " ", "படராஅளவை", ",\n", "நின்", "\n", "\n", "பசிப்", " ", "பகைப்", " ", "பரிசில்", "\n", "காட்டினை", " ", "கொளற்கே", ".                  10", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ". ", "துறை", " ", "பாணாற்றுப்", "\n", "படையும்", " ", "ஆம்", ".", "\n", "\n", "வல்லார்", " ", "கிழான்", " ", "பண்ணனைச்", " ", "சோணாட்டு", " ", "முகையலூர்ச்", " ", "சிறு", " ", "கருந்தும்பியார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "விளா", "வெள்ளில்", "\n", "\n", "\n", "\n"]},
{"link": "https://vaiyan.blogspot.com/2015/01/182.html", "title": "புறநானூறு 182", "content": ["\n", "கடலுள் மாய்ந்த இளம்பெரு வழுதி", "உலகம் வாழ்கிறது எதனால் என்று தெரிந்துகொள்வோம்.", "\n", "\n", "தனக்கென முயலாமல் ", "பிறருக்கு உதவுதற்காக முயலும் ", "மிகப்பெருந் தாளாண்மை உடையவர் ", "உலகில் வாழ்வதால்தான்.", "\n", "\n", "அவர்கள்", "\n", "\n", "இந்திர உலகத்து அமிழ்தமே கிடைத்தாலும் ", "‘ஆ\nஆ இனிது’ என்று எண்ணி, ", "தான்மட்டும் உண்ணமாட்டார்கள்.", "\n", "\n", "உலகில் எது நடந்தாலும் ", "வெறுத்துச் சினம்\nகொள்ளமாட்டார்கள்.", "\n", "\n", "பிறர் அஞ்சி ஒதுங்கும் நற்பணிகளைச் செய்யும்போது\nதயங்கமாட்டார்கள்.", "\n", "\n", "புகழ் வரும் என்றால் ", "அதனைப் பெறத் ", "தன் உயிரையும்\nகொடுப்பர்.", "\n", "\n", "பழி வரும் என்றால் ", "உலகையே சேர்த்துக் கொடுத்தாலும் ", "வாங்கிக்கொள்ள மாட்டார்கள். ", "\n", "\n", "அயராமல் உழைத்துக்கொண்டே இருப்பர். ", "\n", "\n", "இத்தகையர் வாழ்வதால்தான் உலகம் இயங்கிக்கொண்டிருக்கிறது.\n", "\n", "\n", "\n", "\n", "பாடல்", "\n", "\n", "\n", "\n", "உண்டால்", " ", "அம்ம", ", ", "இவ்", "\n", "உலகம்", " ", "இந்திரர்", "\n", "\n", "அமிழ்தம்", " ", "இயைவதுஆயினும்", ", '", "இனிது", "' ", "எனத்", "\n", "\n", "தமியர்", " ", "உண்டலும்", " ", "இலரே", ";\n", "முனிவு", " ", "இலர்", ";", "\n", "\n", "துஞ்சலும்", " ", "இலர்", "; ", "பிறர்", " ", "அஞ்சுவது", "\n", "அஞ்சி", ",", "\n", "\n", "புகழ்", " ", "எனின்", ", ", "உயிரும்", "\n", "கொடுக்குவர்", ", ", "பழி", " ", "எனின்", ",      5", "\n", "\n", "உலகுடன்", " ", "பெறினும்", ", ", "கொள்ளலர்", ";\n", "அயர்விலர்", ";", "\n", "\n", "அன்ன", " ", "மாட்சி", " ", "அனையர்", "\n", "ஆகி", ",", "\n", "\n", "தமக்கு", " ", "என", " ", "முயலா", "\n", "நோன்", " ", "தாள்", ",", "\n", "\n", "பிறர்க்கு", " ", "என", " ", "முயலுநர்", " ", "உண்மையானே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "கடலுள்", " ", "மாய்ந்த", " ", "இளம்", "\n", "பெருவழுதி", " ", "பாட்டு", ".", "\n", "(கடற்கோளின்போது ", "பிறர் உயிரைக் காப்பாற்றும் முயற்சியில் ", "உயிர் நீத்தவன் என ", "இவனை ", "அறிஞர்கள் கருதுகின்றனர்)", "\n", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தமிழர் கோட்பாடு", "\n", "\n", "\n", "\n"]},
{"link": "https://vaiyan.blogspot.com/2015/01/184.html", "title": "புறநானூறு 184", "content": ["\n", "பாண்டியன் அறிவுடை நம்பி", "\n", "\n", "\n", "ஒரு குறிப்பிட்ட நிலத்தில் ", "முற்றிக் காய்ந்திருக்கும்\nநெல்லை அறுத்து ", "அரிசி உணவுக் கவளமாக்கி ", "யானைக்குத் தந்தால் ", "அது பல நாட்களுக்கு வரும்.", "\n", "\n", "அதே நிலத்தில் ", "யானை புகுந்து உண்டால் ", "அதன்\nவாயில் புகும் உணவைக் காட்டிலும் ", "காலால் மிதித்து வீணாக்கும் நெல் அதிகமாக அழியும்.\n", "\n", "\n", "இந்த உண்மை நெறியை அறிந்து ", "அறிவுடை அரசன்\nவரி வாங்கும்போது ", "நாட்டின் செல்வம் கோடி கோடியாகப் பெருகும். ", "\n", "\n", "இந்த நெறியை உணராத அரசன் ", "அறிவு வலிமை இல்லாமல்\nமெல்லியனாகி, ", "வரிசைச்சிறப்பு அறியாத தன் குடிமக்கள் சுற்றத்தாரொடு ", "இரக்கம் இல்லாமல் ", "வரிப்பிண்டத்தை\nவிரும்பி வாங்கினால், ", "யானை தானே புகுந்து உண்ணும் நிலம் போல ", "அரசனும் துய்க்காமல் அவன்\nநாடும் கெட்டொழியும். ", "\n", "\n", "இதை உணர்ந்து செயல்படுவாயாக.", "\n", "\n", "\n", "\n", "பாடல்", "\n", "\n", "\n", "\n", "காய்", " ", "நெல்", "\n", "அறுத்துக்", " ", "கவளம்", " ", "கொளினே", ",", "\n", "\n", "மா", " ", "நிறைவு", "\n", "இல்லதும்", ", ", "பல்", " ", "நாட்கு", " ", "ஆகும்", ";", "\n", "\n", "நூறு", " ", "செறு", "\n", "ஆயினும்", ", ", "தமித்துப்", " ", "புக்கு", " ", "உணினே", ",", "\n", "\n", "வாய்", " ", "புகுவதனினும்", "\n", "கால்", " ", "பெரிது", " ", "கெடுக்கும்", ";", "\n", "\n", "அறிவுடை", " ", "வேந்தன்", "\n", "நெறி", " ", "அறிந்து", " ", "கொளினே", ",          5", "\n", "\n", "கோடி", " ", "யாத்து", ",\n", "நாடு", " ", "பெரிது", " ", "நந்தும்", ";", "\n", "\n", "மெல்லியன்", " ", "கிழவன்", "\n", "ஆகி", ", ", "வைகலும்", "\n", "\n", "வரிசை", " ", "அறியாக்", "\n", "கல்லென்", " ", "சுற்றமொடு", ",", "\n", "\n", "பரிவு", " ", "தப", "\n", "எடுக்கும்", " ", "பிண்டம்", " ", "நச்சின்", ",", "\n", "\n", "யானை", " ", "புக்க", "\n", "புலம்", " ", "போல", ",             10", "\n", "\n", "தானும்", " ", "உண்ணான்", ",\n", "உலகமும்", " ", "கெடுமே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "செவியறிவுறூஉ", ".", "\n", "\n", "பாண்டியன்", " ", "அறிவுடை", " ", "நம்பியுழைச்", " ", "சென்ற", " ", "பிசிராந்தையார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "காய்நெல் அறுத்தல்", "\n", "\n", "\n", "\n"]},
{"link": "https://vaiyan.blogspot.com/2015/01/185.html", "title": "புறநானூறு 185", "content": ["\n", "தொண்டைமான் இளந்திரையன்", "அரசன் தொண்டைமான் இளந்திரையன் பாடுகிறான்.", "\n", "\n", "காவல்-சாகாடு என்பது ", "உலகினைக் காப்பாற்றி\nஓட்டிச்செல்லும் ஒரு வண்டி. ", "\n", "உகைப்போன் என்பவன் ", "அதனைக் கைக்கொண்டு ஓட்டிச் செல்லும் அரசன்.", "\n", "\n", "கால் என்பது சக்கரம்.", "\n", "\n", "பார் என்பது வண்டியின் பார்.", "\n", "\n", "சக்கரத்தை வண்டியில் கோத்து ", "ஞாலம் என்னும்\nதேரை இயக்குவது ‘காவல்-சாக்காடு’.", "\n", "\n", "காலத்தைத் தன் மேற்பார்வையில் கோத்து வைத்துக்கொண்டு ", "ஆட்சி-வண்டியை ஓட்டுபவன்.", "என்பதும் இதற்கு மற்றொரு விளக்கம்.", "\n", "\n", "மாண் என்பது சிறந்து விளங்கும் மாட்சிமை.", "மாணின் = சிறந்து விளங்கினால்,", "\n", "\n", "ஆள்வோன் சிறந்து விளங்கினால் ", "ஆட்சிவண்டி\nஎந்தத் துன்பமும் இல்லாமல் இனிதாக இயங்கும். ", "\n", "அவனுக்கு நன்றாக ஓட்டத் தெரியவில்லை என்றால் ", "ஒவ்வொரு நாளும் பகை என்னும் சேற்றுக் கூழில் பட்டு ", "மிகப் பல தீய துன்பங்களை அனுபவிக்கவேண்டி\nவரும்.", "\n", "\n", "ஆள்வோன் திறம் பெற்றவனாக இருக்க வேண்டும்\nஎன்கிறான் ", "இந்த அரசன்.", "\n", "\n", "\n", "\n", "பாடல்", "\n", "\n", "\n", "\n", "கால்", " ", "பார்", " ", "கோத்து", ",\n", "ஞாலத்து", " ", "இயக்கும்", "\n", "\n", "காவற்", " ", "சாகாடு", " ", "கைப்போன்", "\n", "மாணின்", ",", "\n", "\n", "ஊறு", " ", "இன்றாகி", " ", "ஆறு", "\n", "இனிது", " ", "படுமே", ";", "\n", "\n", "உய்த்தல்", " ", "தேற்றானாயின்", ", ", "வைகலும்", ",", "\n", "\n", "பகைக்", " ", "கூழ்", " ", "அள்ளற்", "\n", "பட்டு", ",            5", "\n", "\n", "மிகப்", " ", "பல்", " ", "தீ", "\n", "நோய்", " ", "தலைத்தலைத்", " ", "தருமே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "தொண்டைமான்", " ", "இளந்திரையன்", " ", "பாட்டு", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "அரசன் எப்படி இருக்கவேண்டும் ", "என்று அரசன் சொல்கிறான்", "\n", "\n", "\n", "\n"]},
{"link": "https://vaiyan.blogspot.com/2015/01/186.html", "title": "புறநானூறு 186", "content": ["\n", "\n", "பொருண்மொழி", "புலவர் சொல்கிறார்.", "\n", "\n", "மக்கள் நெல்மணிகளையும் நீரையும் உண்டு வாழ்பவர்கள்தான். ", "என்றாலும் அந்த நெல்லும் அவர்களுக்கு உயிர் அன்று. ", "நீரும் உயிர் அன்று. (அவை உடல்). ", "மன்னன்தான் அவர்களுக்கு உயிர். ", "ஒவ்வொரு மன்னனும் தான்தான் மக்களுக்கு உயிர் என்பதை\nஉணர்ந்துகொள்ள வேண்டும். ", "(தன் உயிரைக் காப்பதுபோல் குடிமக்களைக் காப்பாற்ற வேண்டும்)", "\n", "\n", "\n", "\n", "பாடல்", "\n", "\n", "\n", "\n", "நெல்லும்", " ", "உயிர்", " ", "அன்றே", "; ", "நீரும்", "\n", "உயிர்", " ", "அன்றே", ";", "\n", "\n", "மன்னன்", " ", "உயிர்த்தே", " ", "மலர்", "\n", "தலை", " ", "உலகம்", ":", "\n", "\n", "அதனால்", ", ", "யான்", " ", "உயிர்", "\n", "என்பது", " ", "அறிகை", "\n", "\n", "வேல்", " ", "மிகு", " ", "தானை", "\n", "வேந்தற்குக்", " ", "கடனே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "மோசிகீரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/187.html", "title": "புறநானூறு 187", "content": ["\n", "\n", "பொருண்மொழி", "ஔவையார் சொல்கிறார். ", "நாடாய்\nஇருந்தால் என்ன? ", "காடாய் இருந்தால் என்ன? ", "பள்ளமாய் இருந்தால் என்ன? ", "மேடாய் இருந்தால்\nஎன்ன? ", "எங்கே ஆண்கள் நல்லவர்களாக இருக்கிறார்களோ ", "அந்த நிலம் வாழ்வதற்கு உரிய நல்ல இடம்.", "\n", "\n", "\n", "\n", "பாடல்", "\n", "\n", "\n", "\n", "நாடா", " ", "கொன்றோ", "; ", "காடா", " ", "கொன்றோ", ";", "\n", "\n", "அவலா", " ", "கொன்றோ", "; ", "மிசையா", " ", "கொன்றோ", ";", "\n", "\n", "எவ்", " ", "வழி", " ", "நல்லவர்", " ", "ஆடவர்", ",", "\n", "\n", "அவ்", " ", "வழி", " ", "நல்லை", "; ", "வாழிய", "\n", "நிலனே", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/188.html", "title": "புறநானூறு 188", "content": ["\n", "\n", "பொருண்மொழி", "வாழ்நாளின் பயன் ", "தன் குறையாக (தன் கூறாக)ப்\nபிறக்கும் குழந்தைச் செல்வம்.", "\n", "\n", "எல்லாச் செல்வப் பேறுகளையும் படைத்து ", "அவற்றைப்\nபலரோடு கூடி உண்ணும் பெருஞ்செல்வர் ஆயினும் ", "அந்தக் குழந்தைச் செல்வம் இல்லை என்றால்\nபயன் இல்லை. ", "\n", "\n", "பலரோடு கூடி உண்ணும்போது ", "இடையிலே குழந்தை\nசின்னச்சின்ன அடி வைத்து நடந்துவந்து ", "கையை நீட்டித், ", "தான் உண்ணும் உணவில் கையை வைத்து, ", "அதே கையால் தன்னையும், ", "தன் தாய்தந்தையரையும் தொட்டு, ", "வாயால் சோற்றைக் கவ்வி, ", "கையை விட்டுத்\nதுளாவி, ", "நெய் மணக்கும் சோற்றைத் தன் மேனியிலும், ", "தன் பெற்றோர் மேனியிலும் உதிர்த்துக்கொண்டு ", "எல்லாரையும் மயக்கும் பாங்கினது ", "அந்தக் குழந்தைச் செல்வம். ", "\n", "\n", "\n", "\n", "பாடல்", "\n", "\n", "\n", "\n", "படைப்புப்", " ", "பல", " ", "படைத்துப்", " ", "பலரோடு", "\n", "உண்ணும்", "\n", "\n", "உடைப்", " ", "பெருஞ்", " ", "செல்வர்", "\n", "ஆயினும்", ", ", "இடைப்", " ", "படக்", "\n", "\n", "குறுகுறு", " ", "நடந்து", ", ", "சிறு", " ", "கை", "\n", "நீட்டி", ",", "\n", "\n", "இட்டும்", ", ", "தொட்டும்", ", ", "கவ்வியும்", ", ", "துழந்தும்", ",", "\n", "\n", "நெய்யுடை", " ", "அடிசில்", " ", "மெய்", " ", "பட", "\n", "விதிர்த்தும்", ",     5", "\n", "\n", "மயக்குறு", " ", "மக்களை", " ", "இல்லோர்க்குப்", "\n", "\n", "பயக்", " ", "குறை", " ", "இல்லை", "\n", "தாம்", " ", "வாழு", " ", "நாளே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "பாண்டியன்", " ", "அறிவுடை", " ", "நம்பி", " ", "பாட்டு", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/189.html", "title": "புறநானூறு 189", "content": ["\n", "\n", "பொருண்மொழி", "ஒருவன் தெளிந்த கடல் சூழ்ந்திருக்கும் உலகம்\nஅனைத்தையும் ", "பிறருக்கு உரிமை இல்லாமல் ", "தனக்கே உரியதாய் ", "தன் வெண்கொற்றக் குடைக்கீழ்க்\nகொண்டுவந்து ", "ஆண்டு ஆனுபவித்துக் கொண்டிருக்கிறான்.", "\n", "\n", "மற்றொருவன் பகல் இரவு என்று பாராமல் ", "நள்ளிரவிலும்\nஉணவுக்கு வேட்டையாட ", "விலங்கினைப் பார்த்துக்கொண்டிருக்கிறான்.", "\n", "\n", "என்று வைத்துக்கொள்வோம்.", "\n", "\n", "யாராய் இருந்தால் என்ன?", "\n", "\n", "அவன் உண்பது ஒரு படி உணவு.", "\n", "\n", "உடுத்திருப்பவை மேலாடை, கீழாடை என்று இரண்டே\nதுணி.", "\n", "\n", "பிறவற்றை எண்ணிப் பார்த்தாலும் இருவர் நுகர்வும்\nஒன்றாகவே உள்ளது. ", "\n", "\n", "அப்படி இருக்கும்போது ", "செலவத்தைச் சேர்த்துவைத்து\nஎன்ன செய்யப் போகிறோம். ", "துய்க்கலாம் என்றால் மிஞ்சித் தப்பிவிடுமே. ", "\n", "\n", "அதனால் செல்வத்துப் பயன் ஈதல் ஒன்றே. ", "\n", "\n", "\n", "\n", "பாடல்     ", "\n", "\n", "\n", "\n", "தெண்", " ", "கடல்", " ", "வளாகம்", "\n", "பொதுமை", " ", "இன்றி", "\n", "\n", "வெண்", " ", "குடை", " ", "நிழற்றிய", "\n", "ஒருமையோர்க்கும்", ",", "\n", "\n", "நடு", " ", "நாள்", " ", "யாமத்தும்", "\n", "பகலும்", " ", "துஞ்சான்", "\n", "\n", "கடு", " ", "மாப்", " ", "பார்க்கும்", "\n", "கல்லா", " ", "ஒருவற்கும்", ",", "\n", "\n", "உண்பது", " ", "நாழி", "; ", "உடுப்பவை", "\n", "இரண்டே", ";                  5", "\n", "\n", "பிறவும்", " ", "எல்லாம்", " ", "ஓர்", "\n", "ஒக்குமே", ";", "\n", "\n", "செல்வத்துப்", " ", "பயனே", " ", "ஈதல்", ";", "\n", "\n", "துய்ப்பேம்", " ", "எனினே", ", ", "தப்புந", " ", "பலவே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "மதுரைக்", " ", "கணக்காயனார்", " ", "மகனார்", "\n", "நக்கீரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/190.html", "title": "புறநானூறு 190", "content": ["\n", "பொருண்மொழி", "கேண்மை என்பது கேளிர் போல் உறவுகொள்ளும் நட்பு.", "\n", "\n", "இத்தகைய நட்பு யாரோடு இருக்கக் கூடாது, ", "யாரோடு\nஇருக்க வேண்டும் ", "என்று இந்த அரசன் பாடுகிறான்.", "\n", "\n", "\n", "\n", "எலி போன்றோர் நட்பு கூடாது.", "\n", "\n", "புலி போன்றோர் நட்பு வேண்டும்.", "\n", "\n", "என்கிறான்.", "\n", "\n", "எலி:", "\n", "\n", "நன்கு\nவிளைந்திருக்கும் காலத்தில் நெல்-மணிக் கதிர்களைக் கொண்டுபோய்த் தன் வளையில் பதுக்கிக்கொள்ளும்\nஎலி போன்றோர் நட்பு வேண்டாம்.", "\n", "\n", "புலி", "\n", "\n", "தான்\nகவ்விய காட்டுப் பன்றி தன் இடப்பக்கமாக விழுந்தது என்பதற்காக அதனை உண்ணாமல் பட்டினிக்\nகிடந்து மறுநாள் யானை வேட்டைக்கு முயலும் புலி போல் துணிவும், நெஞ்சுரமும் கொண்ட மானமுள்ளவர்\nநட்பு வேண்டும்", "\n", "\n", "\n", "\n", "பாடல்", "\n", "\n", "\n", "\n", "விளை", " ", "பதச்", " ", "சீறிடம்", "\n", "நோக்கி", ", ", "வளை", " ", "கதிர்", "\n", "\n", "வல்சி", " ", "கொண்டு", ", ", "அளை", "\n", "மல்க", " ", "வைக்கும்", "\n", "\n", "எலி", " ", "முயன்றனையர்", " ", "ஆகி", ",\n", "உள்ள", " ", "தம்", "\n", "\n", "வளன்", " ", "வலியுறுக்கும்", " ", "உளம்", "\n", "இலாளரொடு", "\n", "\n", "இயைந்த", " ", "கேண்மை", " ", "இல்லாகியரோ", "!  5", "\n", "\n", "கடுங்", " ", "கண்", " ", "கேழல்", "\n", "இடம்", " ", "பட", " ", "வீழ்ந்தென", ",", "\n", "\n", "அன்று", " ", "அவண்", " ", "உண்ணாதாகி", ",\n", "வழி", " ", "நாள்", ",", "\n", "\n", "பெரு", " ", "மலை", " ", "விடரகம்", "\n", "புலம்ப", ", ", "வேட்டு", " ", "எழுந்து", ",", "\n", "\n", "இருங்", " ", "களிற்று", " ", "ஒருத்தல்", "\n", "நல்", " ", "வலம்", " ", "படுக்கும்", "\n", "\n", "புலி", " ", "பசித்தன்ன", " ", "மெலிவு", "\n", "இல்", " ", "உள்ளத்து    10", "\n", "\n", "உரனுடையாளர்", " ", "கேண்மையொடு", "\n", "\n", "இயைந்த", " ", "வைகல்", " ", "உள", "\n", "ஆகியரோ", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "சோழன்", " ", "நல்லுருத்திரன்", " ", "பாட்டு", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "புலி போல் நெஞ்சுரம் கொண்ட ", "நண்பர் உறவு வேண்டும்", "\n", "\n", "\n", "எலிபோல் சுரண்டிப் பதுக்கும் ", "நண்பர் ", "உறவு வேண்டாம்", "\n"]},
{"link": "https://vaiyan.blogspot.com/2015/01/191.html", "title": "புறநானூறு 191", "content": ["\n", "\n", "பொருண்மொழி", "வடக்கிருந்து உயிர் துறந்துகொண்டிருந்த தன்\nநண்பன் கோப்பெருஞ்சோழனுடன் தானும் வடக்கிருந்து உயிர் துறக்க வந்திருந்த பிசிராந்தையாரிடம்\nவாழ்நாள் பலவாகியும் மயிர் நரைக்காமல் இருப்பதற்கான காரணத்தை அங்கிருந்தோர் வினவினர். ", "அதற்கான காரணத்தைப் புலவர் பிசிராந்தையார் விளக்குகிறார்.", "\n", "\n", "\n", "\n", "என் மனைவியும் மக்களும் மாண்புடையவர்கள். ", "நிறைகுடம் போல நிரம்பிய உள்ளம் கொண்டவர்கள். ", "என் தம்பிமாரும் என்னைப் போலவே இருக்கின்றனர். ", "என் அரசனும் அறம் அல்லாத செயல்களைச் செய்யாமல் அனைவரையும் காப்பாற்றுகிறான். ", "எல்லாவற்றிற்கும்\nமேலாக, என் ஊரில் இருப்பவர்கள் அனைவரும் அறிவு நிறைந்து அதனைப் பகட்டாக்கிக் காட்டாமல்\nஅடக்கமாக வைத்துக்கொண்டு கோட்பாட்டில் சான்றோராய் வாழ்கின்றனர். ", "\n", "\n", "எனவே எனக்குக் கவலை என்பதே இல்லை. ", "கவலை இல்லாததால் எனக்கு\nநரை இல்லை. ", "\n", "\n", "\n", "\n", "பாடல்", "\n", "\n", "\n", "\n'", "யாண்டு", " ", "பல", " ", "ஆக", ",\n", "நரை", " ", "இல", " ", "ஆகுதல்", "\n", "\n", "யாங்கு", " ", "ஆகியர்", "?' ", "என", "\n", "வினவுதிர்", " ", "ஆயின்", ",", "\n", "\n", "மாண்ட", " ", "என்", " ", "மனைவியொடு", ",\n", "மக்களும்", " ", "நிரம்பினர்", ";", "\n", "\n", "யான்", " ", "கண்டனையர்", " ", "என்", "\n", "இளையரும்", "; ", "வேந்தனும்", "\n", "\n", "அல்லவை", " ", "செய்யான்", ", ", "காக்கும்", ";\n", "அதன்தலை          5", "\n", "\n", "ஆன்று", " ", "அவிந்து", " ", "அடங்கிய", "\n", "கொள்கைச்", "\n", "\n", "சான்றோர்", " ", "பலர்", ", ", "யான்", " ", "வாழும்", "\n", "ஊரே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "கோப்பெருஞ்சோழன்", " ", "வடக்கிருந்தானுழைச்", " ", "சென்ற", " ", "பிசிராந்தையாரை", ",", "'", "கேட்கும்", "\n", "காலம்", " ", "பலவாலோ", "? ", "நரை", " ", "நுமக்கு", "\n", "இல்லையாலோ", "?' ", "என்ற", " ", "சான்றோர்க்கு", " ", "அவர்", " ", "சொற்றது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/192.html", "title": "புறநானூறு 192", "content": ["\n", "\n", "பொருண்மொழி", "உலகில் எதுவாயினும் அது வாழத்தக்க ஊர்.", "\n", "\n", "எல்லா மக்களும் உறவினர்.", "\n", "\n", "ஒருவனுக்கு நேரும் தீங்கோ, நன்மையோ பிறர்\nதந்து வந்தது அன்று.", "\n", "\n", "ஒருவன் வருந்துவதும், வருத்தம் நீங்கித்\nதணிவதும் அப்படிப்பட்டதுதான்.", "\n", "\n", "ஒருவன் சாவதும் புதிது அன்று.", "\n", "\n", "எனவே கிடைத்திருக்கும் வாழ்க்கையை இனிது\nஎன்று மகிழமாட்டேன். வெறுப்பில் ‘வாழ்க்கை துன்ப-மயம்’ என்றும் கூறமாட்டேன். ", "\n", "\n", "வானம் மின்னி மழை பொழிந்து கல்லை உருட்டிக்கொண்டு\nஇரைச்சலுடன் பாயும் வெள்ளத்தில் மிதந்தோடும் தெப்பம் போல நம் உயிர் மிதந்து ஓடும். ", "இந்த உண்மையைத் திறம்பெற்றவர் வாழ்க்கையில் கண்டு தெரிந்துகொண்டேன்.", "\n", "\n", "அதனால் சிறப்புற்று விளங்கும் பெரியோரைக்\nகண்டு வியக்கமாட்டேன். ", "(ஒருவேளை பெரியோரைக் கண்டு வியந்தாலும்) ", "சிறியோரை இகழவே மாட்டேன்.", "\n", "\n", "\n", "\n", "பாடல்", "\n", "\n", "\n", "\n", "யாதும்", " ", "ஊரே", "; ", "யாவரும்", "\n", "கேளிர்", ";", "\n", "\n", "தீதும்", " ", "நன்றும்", " ", "பிறர்", "\n", "தர", " ", "வாரா", ";", "\n", "\n", "நோதலும்", " ", "தணிதலும்", " ", "அவற்றோரன்ன", ";", "\n", "\n", "சாதலும்", " ", "புதுவது", " ", "அன்றே", ";\n", "வாழ்தல்", "\n", "\n", "இனிது", " ", "என", " ", "மகிழ்ந்தன்றும்", "\n", "இலமே", "; ", "முனிவின்", ",      5", "\n", "\n", "இன்னாது", " ", "என்றலும்", " ", "இலமே", ";\n'", "மின்னொடு", "\n", "\n", "வானம்", " ", "தண்", " ", "துளி", "\n", "தலைஇ", ", ", "ஆனாது", "\n", "\n", "கல்", " ", "பொருது", " ", "இரங்கும்", "\n", "மல்லல்", " ", "பேர்", " ", "யாற்று", "\n", "\n", "நீர்", " ", "வழிப்படூஉம்", " ", "புணை", "\n", "போல்", ", ", "ஆர்", " ", "உயிர்", "\n", "\n", "முறை", " ", "வழிப்படூஉம்", "' ", "என்பது", "\n", "திறவோர்    10", "\n", "\n", "காட்சியின்", " ", "தெளிந்தனம்", " ", "ஆகலின்", ", ", "மாட்சியின்", "\n", "\n", "பெரியோரை", " ", "வியத்தலும்", " ", "இலமே", ";", "\n", "\n", "சிறியோரை", " ", "இகழ்தல்", " ", "அதனினும்", " ", "இலமே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "கணியன்", " ", "பூங்குன்றன்", " ", "பாட்டு", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/01/193.html", "title": "புறநானூறு 193", "content": ["\n", "பொருண்மொழி", "உறவினருடன் வாழும் இல்லற வாழ்க்கையானது\nவேட்டைக்காரன் களர்நிலத்தில் துரத்தும் மான் படும் துன்பம் போல இடர்ப்பாடு உடையதுதான்.\nஎன்றாலும் அதிலிருந்து அவன் தப்பமுடியாது.", "அதள்\n= தோல்பறை ", "எறிதல்\n= அடித்தல்", "\n", "\n", "களர்நிலம். ", "\n", "\n", "நீண்ட களர்நிலம். ", "\n", "\n", "வெண்ணிறக் களர்நிலம். ", "(களர்நிலம்\nஎன்பது சேற்றுநிலம்.)", "\n", "\n", "அந்த நிலத்தில் வேடன் ஒருவன் புல்லுண்ணும்\nபுல்வாய் மானை வேட்டையாடத் துரத்துகிறான். ", "அந்த மான் அவனிடமிருந்து தப்பிப் பிழைக்கவும்\nமுடியும்.", "\n", "\n", "இதனை ஒருவன் எண்ணிப் பார்க்கிறான்.", "(தட்குதல்\n= தளையாய் அமைதல்)", "\n", "\n", "அவனுக்கு மான் களரில் ஓடுவது போன்ற துன்பம்.\n", "\n", "\n", "ஒக்கல் வாழ்க்கையால் துன்பம். ", "\n", "\n", "மனைவி, மக்கள் போன்ற ஒக்கல் வாழ்க்கையால்\nதுன்பம். ", "\n", "\n", "அவனால் தப்பிப் பிழைக்க முடியவில்லை. ", "\n", "\n", "ஒக்கல்-வாழ்க்கை அவனுக்குத் தளை. ", "துன்பப்\nபட்டேனும் அவர்களைக் காப்பாற்றியே ஆகவேண்டும். ", "\n", "\n", "இதுதான் வாழ்க்கை.", "மாட்டைத்\nதளைக்கயிற்றில் கட்டி வைத்திருப்பர்.", "தளைதல்\n= கட்டுதல் ", "பாடலில்\nஇரண்டு சீர்களைக் கட்டிப்போடுதல் தளை.", "\n", "\n", "மனைவி மக்களைது துன்பப்பட விட்டுவிட்டுத்\n", "துறவு பூணுதல் கூடாது", " என்கிறது, இந்தப் பாடல்.   ", "\n", "\n", "\n", "\n", "பாடல்", "\n", "\n", "\n", "\n", "அதள்", " ", "எறிந்தன்ன", " ", "நெடு", "\n", "வெண்", " ", "களரின்", "\n", "\n", "ஒருவன்", " ", "ஆட்டும்", " ", "புல்வாய்", "\n", "போல", ",", "\n", "\n", "ஓடி", " ", "உய்தலும்", " ", "கூடும்மன்", ";", "\n", "\n", "ஒக்கல்", " ", "வாழ்க்கை", " ", "தட்கும்மா", "\n", "காலே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "ஓரேருழவர்", " ", "பாட்டு", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஒருவன் ஆட்டும் புல்வாய் ", "ஓடி உய்தலும் கூடும்", "ஒக்கல் பலர் ஆட்டும் இல்லறம் ", "இது", "தப்பமுடியாத தளை", "\n", "\n", "\n", "\n"]},
{"link": "https://vaiyan.blogspot.com/2015/02/194.html", "title": "புறநானூறு 194", "content": ["\n", "பெருங்காஞ்சி", "ஓர் இல்லத்தில் நெய்தல் பறையின் ஒலி கேட்கிறது. ", "(நெய்தல்பறை என்பது இரங்கல்-பண்ணின் ஒலி). ", "மற்றோர் இல்லதில் திருமண முழவின் ஒலி கேட்கிறது. ", "ஒரே நாளில் ஒரே ஊரில் இந்த நிகழ்வுகள். ", "திருமண இல்லத்தில் பூமாலை சூடி மகிழ்கின்றனர். ", "நெய்தல்பண் ஒலிக்கும் இல்லத்தில் ஒருவன் இறந்துவிட்டதால் அவனை இழந்தவர் கண்ணீர் மல்கக்\nகலங்குகின்றனர்.", "\n", "\n", "\n", "\n", "இப்படி உலகியலை ஒருவன் படைத்திருக்கிறான். ", "அவன் பண்பு இல்லாதவன். ", "\n", "\n", "இந்த உலகம் துன்ப மயமானது.", "\n", "\n", "இந்த இயல்பினை உணர்ந்துகொள்ள வேண்டும். ", "அதனை\nஎண்ணிக் கலங்கக் கூடாது. ", "\n", "\n", "இனியவற்றைக் காணவேண்டும். ", "இன்னாதவற்றில்\nஇன்பத்தைக் காணவேண்டும். ", "துன்பத்தில் இன்பம் காணவேண்டும்.", "\n", "\n", "\n", "\n", "பாடல்", "\n", "\n", "\n", "\n", "ஓர்", " ", "இல்", " ", "நெய்தல்", "\n", "கறங்க", ", ", "ஓர்", " ", "இல்", "\n", "\n", "ஈர்ந்", " ", "தண்", " ", "முழவின்", "\n", "பாணி", " ", "ததும்ப", ",", "\n", "\n", "புணர்ந்தோர்", " ", "பூ", " ", "அணி", " ", "அணிய", ",\n", "பிரிந்தோர்", "\n", "\n", "பைதல்", " ", "உண்கண்", " ", "பனி", "\n", "வார்பு", " ", "உறைப்ப", ",", "\n", "\n", "படைத்தோன்", " ", "மன்ற", ", ", "அப்", " ", "பண்பிலாளன்", "!         5", "\n", "\n", "இன்னாது", " ", "அம்ம", ", ", "இவ்", "\n", "உலகம்", ";", "\n", "\n", "இனிய", " ", "காண்க", ", ", "இதன்", "\n", "இயல்பு", " ", "உணர்ந்தோரே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பெருங்", " ", "காஞ்சி", ".", "\n", "\n", "பக்குடுக்கை", " ", "நன்கணியார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பறை முழக்கம்", "\n", "\n", "\n", "\n"]},
{"link": "https://vaiyan.blogspot.com/2015/02/195.html", "title": "புறநானூறு 195", "content": ["\n", "பொருண்மொழி", "\n", "\n", "\n", "நல்லவர்களே! நல்லவர்களே! பலராகி வாழும்\nநல்லவர்களே!", "\n", "\n", "\n", "நல்லவர்களே என்று நல்லவர் அல்லாதவர்களை அழைப்பது ஏளனக் குறிப்பு ", "கயல்மீன் முள்ளைப்போல் வெண்மைநிறம் கொண்டிருக்கும் நரைமுடியைக் கன்னமெல்லாம் கொண்டிருக்கும் நல்லவர்களே!", "பிறருக்கும் பயன்படாமல் வாழும் நல்லவர்களே!", "உங்களது உயிரைக் சூலம் ஏந்திய பெருந் திறனாளி ஒருவன் வாங்கும்போது “அய்யோ வாங்குகிறானே!” இன்று வருந்துவீர்கள். ", "இப்போது எதற்கும் கவலைப்பட மாட்டீர்கள்.", "இப்போதே நீங்கள் ஒன்று செய்யுங்கள். ", "அதனால் நீங்கள் சாகும்போது கவலை இல்லாமல் இருக்கலாம்.", "உங்களால் நல்லது செய்ய முடியாவிட்டாலும் நல்லது-அல்லாததைச் செய்வதைத் தவிர்த்துவிடுங்கள். ", "அதுதான் எல்லாரும் மகிழ்வது. ", "நல்ல வழியில் நடக்கும் வழியும் அதுதான்.", "\n", "\n", "\n", "\n", "பாடல்", "\n", "\n", "\n", "\n", "\n", "\n", "\n", "\n", "\n", "\n", "\n", "\n", "பல்", " ", "சான்றீரே", "! ", "பல்", "\n", "சான்றீரே", "!", "\n", "\n", "\n", "\n", "\n", "\n", "கயல்", " ", "முள்", " ", "அன்ன", "\n", "நரை", " ", "முதிர்", " ", "திரை", " ", "கவுள்", ",", "\n", "\n", "\n", "\n", "\n", "\n", "பயன்", " ", "இல்", " ", "மூப்பின்", ",\n", "பல்", " ", "சான்றீரே", "!", "\n", "\n", "\n", "\n", "\n", "\n", "கணிச்சிக்", " ", "கூர்ம்", " ", "படைக்", " ", "கடுந்", "\n", "திறல்", " ", "ஒருவன்", "\n", "\n", "\n", "\n", "\n", "\n", "பிணிக்கும்", " ", "காலை", ", ", "இரங்குவிர்", " ", "மாதோ", ";\n          5", "\n", "\n", "\n", "\n", "\n", "\n", "நல்லது", " ", "செய்தல்", " ", "ஆற்றீர்", "\n", "ஆயினும்", ",", "\n", "\n", "\n", "\n", "\n", "\n", "அல்லது", " ", "செய்தல்", " ", "ஓம்புமின்", ";\n", "அதுதான்", "\n", "\n", "\n", "\n", "\n", "\n", "எல்லாரும்", " ", "உவப்பது", "; ", "அன்றியும்", ",", "\n", "\n", "\n", "\n", "\n", "\n", "நல்", " ", "ஆற்றுப்", " ", "படூஉம்", "\n", "நெறியுமார்", " ", "அதுவே", ".", "\n", "\n", "\n", "\n", "\n", "\n", "\n", "\n", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்", " ", "மொழிக்", " ", "காஞ்சி", ".", "\n", "\n", "\n", "\n", "\n", "\n", "நரிவெரூஉத்தலையார்", " ", "பாடியது", ".", "\n", "\n", "\n", "\n", "\n", "\n", "\n", "\n", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n", "தமிழர் கோட்பாடு", "கயல் முள்", "இது போல் கன்னத்தில்", "நடைமுடி கொண்ட", "முதியோர்", "\n", "\n", "\n", "\n", "கணிச்சிக் கூர்ம்படைக்", "கடுந்திறல் ஒருவன்", "உயிரை", "எடுத்துக்கொள்பவன்", "\n", "\n", "\n", "\n", "\n"]},
{"link": "https://vaiyan.blogspot.com/2015/02/196.html", "title": "புறநானூறு 196", "content": ["\n", "\n", "இலவந்திகைப்", " ", "பள்ளித்", " ", "துஞ்சிய", " ", "நன்மாறன்", " ", "\n", "பாண்டியன் புலவருக்குப் பரிசில் தருவதற்குக்\nகாலம் கடத்திவந்தான். இது முறையன்று என்று புலவர் எடுத்துக்கூறும் பாடல் இது.", "\n", "\n", "வழங்காதவனையும் வாழ்த்துகிறார் புலவர்.", "\n", "\n", "\n", "\n", "ஒன்றைச் செய்ய முயலும்போது தன்னால் செய்யமுடிவதைச்\nசெய்யமுடியும் என்று கூறுவதும், செய்ய முடியாததைச் செய்யமுடியாது என்று வெளிப்படையாக\nமறுத்தலும் எல்லாரும் சொல்லக்கூடியதுதான். ", "\n", "\n", "அப்படிச் சொல்வதை விட்டுவிட்டு,", "\n", "\n", "செய்ய முடியாததை முடியும் என்று சொல்லிக்கொண்டு\nகாலம் கடத்தலும், கொடுக்க முடிவதை இல்லை எனக் கூறி மறுத்தலும் ஆகிய இரண்டும் உதவி கேட்போரை\nவாடச்செய்வது ஆகும். ", "\n", "\n", "அன்றியும்,", "\n", "\n", "கொடுத்துக் காப்பாற்றுபவரின் புகழை மங்கச்செய்யும்\nசெயலாகும். ", "\n", "\n", "அத்தை, (அவ்வளவுதான்)", "\n", "\n", "எல்லாம் முடிந்துவிட்டது.", "\n", "\n", "இனிக் காத்திருந்தாலும் இதுதான் நடக்கப்போகிறது.", "\n", "\n", "எல்லாவற்றையும் தொலைதூரத்தில் பார்க்கிறேன்.\n  ", "\n", "\n", "அதனால்,", "\n", "\n", "உன் குழந்தைகள் துன்பமின்றி வாழட்டும்.", "\n", "\n", "நானும் வெயில் என்று நொந்துகொள்ளப்போவதும்\nஇல்லை. ", "பனி என்று படுத்திருக்கப்-போவதும் இல்லை. ", "\n", "\n", "கல்லைக் குடைந்துவைத்தது போன்றதும் ", "காற்றுத்\nதடுப்பாக உள்ளதுமான ", "என் இல்லத்துக்குச் செல்கிறேன். ", "அங்கே நாணம் அல்லாமல் வேறொன்றும் தெரியாத\nஎன் மனைவி கற்புக்கரசியை நினைத்துக்கொண்டு திரும்பிச் செல்கிறேன். ", "உன் வாழ்நாள் பெருகட்டும்.\n", "\n", "\n", "\n", "\n", "பாடல்", "\n", "\n", "\n", "\n", "ஒல்லுவது", " ", "ஒல்லும்", " ", "என்றலும்", ", ", "யாவர்க்கும்", "\n", "\n", "ஒல்லாது", " ", "இல்", " ", "என", " ", "மறுத்தலும்", ",\n", "இரண்டும்", ",", "\n", "\n", "ஆள்வினை", " ", "மருங்கின்", " ", "கேண்மைப்", " ", "பாலே", ";", "\n", "\n", "ஒல்லாது", " ", "ஒல்லும்", " ", "என்றலும்", ", ", "ஒல்லுவது", "\n", "\n", "இல்", " ", "என", " ", "மறுத்தலும்", ", ", "இரண்டும்", ",\n", "வல்லே  5", "\n", "\n", "இரப்போர்", " ", "வாட்டல்", " ", "அன்றியும்", ", ", "புரப்போர்", "\n", "\n", "புகழ்", " ", "குறைபடூஉம்", " ", "வாயில் அத்தை", ";", "\n", "\n", "அனைத்து", " ", "ஆகியர்", ", ", "இனி", "; ", "இதுவே", "\n", "எனைத்தும்", "\n", "\n", "சேய்த்துக்", " ", "காணாது", " ", "கண்டனம்", "; ", "அதனால்", ",", "\n", "\n", "நோய்", " ", "இலராக", " ", "நின்", " ", "புதல்வர்", ";\n", "யானும்", ",  10", "\n", "\n", "வெயில்", " ", "என", " ", "முனியேன்", ", ", "பனி", "\n", "என", " ", "மடியேன்", ",", "\n", "\n", "கல்", " ", "குயின்றன்ன", " ", "என்", " ", "நல்கூர்", " ", "வளி", "\n", "மறை", ",", "\n", "\n", "நாண்", " ", "அலது", " ", "இல்லாக்", " ", "கற்பின்", "\n", "வாள்", " ", "நுதல்", "\n", "\n", "மெல்", " ", "இயல்", " ", "குறு", " ", "மகள்", "\n", "உள்ளிச்", "\n", "\n", "செல்வல்", " ", "அத்தை", "; ", "சிறக்க", ", ", "நின்", "\n", "நாளே", "! 15", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "பாண்டியன்", " ", "இலவந்திகைப்", " ", "பள்ளித்", " ", "துஞ்சிய", " ", "நன்மாறன்", " ", "பரிசில்", " ", "நீட்டித்தானை", " ", "ஆவூர்", " ", "மூலங்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/02/197.html", "title": "புறநானூறு 197", "content": ["\n", "பெருந்திருமாவளவன்", "சோழ வேந்தன் பரிசில் தராமல் காலம் தாழ்த்துகிறான்.\nபுலவர் சொல்கிறார். படைவலிமையால் வெற்றி கண்டவர் வேந்தராயினும் இரக்க உணர்வு இன்றேல்\nஅவனது பெருமையைக் கண்டு அவர் வியப்பதில்லையாம். வரகரிசிச் சோறும் கீரை உணவும் உண்ணும்\nகுறுநில மன்னராயினும் புலவரின் பெருமை உணர்ந்து நடந்துகொள்வோரை வியந்து போற்றுவாராம்.", "\n", "\n", "\n", "காற்றைப்போல் தாவிச் செல்லும் குதிரை", "\n", "\n", "கொடி பறக்கும் தேர்", "\n", "\n", "கடல் போல் ஆட்படை", "\n", "\n", "தோற்றத்தால் மலையையும் மலைக்கவைக்கும் களிறு", "\n", "\n", "இடி போல் முழங்கும் முரசம்", "\n", "\n", "இவற்றையெல்லாம் கொண்டவராய் போரில் வெற்றி\nகண்டவர் ஆயினும்", "\n", "\n", "மண்ணகமெல்லாம் பரந்து நிற்கும் தானை (ஆட்சியாளர்\nகுழு) உடையவர் ஆயினும்", "\n", "\n", "வெற்றியின் அடையாளமாக ஒளிறும் பூண் உடைய\nவேந்தராயினும்", "\n", "\n", "அவரது வெண்கொற்றக்குடைச் செல்வத்தைக் கண்டு\nநான் வியக்கமாட்டேன்.", "\n", "\n", "எம்மால் வியக்கப்படுபவர் ", "\n", "\n", "ஆட்டுக்குட்டி மேய்ந்த பின்னர் வீட்டு முள்வேலியில்\nதுளிர்த்துப் படர்ந்திருக்கும் முஞ்ஞைக் கொடியைச் சமைத்து வரகரிசிச் சோற்றுடன் உண்ணும்\nசிற்றூர் மன்னர் ஆயினும் என் பெருமையை உணர்ந்து நடந்துகொள்ளும் பண்பாளரே ஆவர். ", "\n", "\n", "மிகப் பெருந் துன்பத்தில் உழன்றாலும் இரக்க-உணர்ச்சி\nஇல்லாதவருடைய செல்வத்தைப் பெற நினைக்கவும் மாட்டேன். நல்லறிவு உடையோர் வறுமையை எண்ணிப்\nபார்த்துப் பெருமை கொள்வேன். ", "\n", "\n", "\n", "பாடல்", "\n", "\n", "\n", "\n", "வளி", " ", "நடந்தன்ன", " ", "வாச்", "\n", "செலல்", " ", "இவுளியொடு", "\n", "\n", "கொடி", " ", "நுடங்கு", " ", "மிசைய", "\n", "தேரினர்", " ", "எனாஅ", ",", "\n", "\n", "கடல்", " ", "கண்டன்ன", " ", "ஒண்", "\n", "படைத்", " ", "தானையொடு", "\n", "\n", "மலை", " ", "மாறு", " ", "மலைக்கும்", "\n", "களிற்றினர்", " ", "எனாஅ", ",", "\n", "\n", "உரும்", " ", "உரற்றன்ன", " ", "உட்குவரு", "\n", "முரசமொடு  5", "\n", "\n", "செரு", " ", "மேம்படூஉம்", " ", "வென்றியர்", "\n", "எனாஅ", ",", "\n", "\n", "மண்", " ", "கெழு", " ", "தானை", ",\n", "ஒண்", " ", "பூண்", ", ", "வேந்தர்", "\n", "\n", "வெண்", " ", "குடைச்", " ", "செல்வம்", "\n", "வியத்தலோ", " ", "இலமே", ";", "\n", "\n", "எம்மால்", " ", "வியக்கப்படூஉமோரே", ",", "\n", "\n", "இடு", " ", "முள்", " ", "படப்பை", "\n", "மறி", " ", "மேய்ந்து", " ", "ஒழிந்த   10", "\n", "\n", "குறு", " ", "நறு", " ", "முஞ்ஞைக்", "\n", "கொழுங்", " ", "கண்", " ", "குற்றடகு", ",", "\n", "\n", "புன்", " ", "புல", " ", "வரகின்", "\n", "சொன்றியொடு", ", ", "பெறூஉம்", ",", "\n", "\n", "சீறூர்", " ", "மன்னர்", " ", "ஆயினும்", ",\n", "எம்", " ", "வயின்", "\n", "\n", "பாடு", " ", "அறிந்து", " ", "ஒழுகும்", "\n", "பண்பினாரே", ";", "\n", "\n", "மிகப்", " ", "பேர்", " ", "எவ்வம்", "\n", "உறினும்", ", ", "எனைத்தும்   15", "\n", "\n", "உணர்ச்சி", " ", "இல்லோர்", " ", "உடைமை", " ", "உள்ளேம்", ";", "\n", "\n", "நல்", " ", "அறிவு", " ", "உடையோர்", "\n", "நல்குரவு", "\n", "\n", "உள்ளுதும்", ", ", "பெரும", "! ", "யாம்", ", ", "உவந்து", ",\n", "நனி", " ", "பெரிதே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "சோழன்", " ", "குராப்பள்ளித்", " ", "துஞ்சிய", "\n", "பெருந்திருமாவளவன்", " ", "பரிசில்", " ", "நீட்டித்தானைக்", " ", "கோனாட்டு", "\n", "எறிச்சிலூர்", " ", "மாடலன்", " ", "மதுரைக்", " ", "குமரனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "புலவர் சொல்கிறார்", "\n", "அரசன் செல்வம் கண்டு ", "வியக்கமாட்டேன்", "\n", "\n", "\n", "நாற்படை", "இப்படிப்பட்ட படை கொண்ட", "வேந்தர் செல்வம் கண்டு", "வியப்படையமாட்டேன்", "\n"]},
{"link": "https://vaiyan.blogspot.com/2015/02/198.html", "title": "புறநானூறு 198", "content": ["\n", "நன்மாறன்", "\n", "பரிசில் வழங்கிய மன்னன் அவனது முன்னோர் போலப்\nபெருங்கண்ணோட்டத்துடன் மனைவி மக்களோடு சிறப்புற்று வாழவேண்டும் என்று புலவர் வாழ்த்துகிறார்.", "\n", "\n", "\n", "மன்னன் (நன்மாறன்) வேல்கெழு குரிசில். ", "\n", "\n", "அருவி இறங்கும் மலை போல ", "முத்தாரத்துடன் கூடிய", "அகன்ற மார்பினை உடையவன்.", "\n", "\n", "அவனைக் கடவுளாகவே கருதும் அவனது மனைவி,\nசேயிழை அணிந்த மனைவி அவனைத் தழுவிப் புதல்வரைப் பெற்றாள். ", "\n", "\n", "அப் புதல்வர் கிண்கிணி அணிந்த கால்களை உடையவர்கள்.\n", "\n", "\n", "அப் புதல்வர் பொலிவு பெறுவார்களாக!", "\n", "\n", "மன்ன! ", "திண்தேர் அண்ணலாகிய உன்னை இப்படி உன்னைப்\nபாராட்டுகிறேன். ", "உன்மேல் எனக்குள்ள காதல் பெருமையால் இப்படி உன்னைப் பாராட்டிக் கனவிலும்\nஅரற்றுக்கொண்டிருக்கிறேன். ", "\n", "\n", "என் நெஞ்சம் காமர் நெஞ்சம். உன்மேல் ஆசை\nகொண்ட நெஞ்சம்.", "\n", "\n", "இந்த என் நெஞ்சம் நிறைவு பெற்று மகிழவேண்டும்.", "\n", "\n", "ஆலமர் செல்வன் சிவபெருமான் போலப் பெருமிதச்\nசெல்வம் படைத்தவனாக நீ இருப்பதைப் பார்க்கிறேன். ", "ஆதலின் பரிசில் நல்கவேண்டும் என்னும்\nவேண்டுகோளை உன்முன் வைக்கிறேன். ", "\n", "\n", "நின் கண்ணி (வேப்பம்பூ மாலை) வாழ்க!", "\n", "\n", "தமிழ்நாடு முழுவதையும் நடுங்கும்படிச் செய்து\nஅதனைக் கொண்டியாகப் பெறும் திறமை உன்னிடம் உள்ளது. ", "உன்னைப் போலவே உன் புதல்வர்களும்\nதிறம் பெற்றவர்களாக விளங்குகின்றனர். ", "\n", "\n", "பகைவர்களை வாடும்படிச் செய்து அவர்களது அரும்பெருஞ்\nசெல்வ வளங்களை உன்னுடைய பொன்னகருக்குக் கொண்டுவந்து வைத்திருக்கும் உன்னுடைய முன்னோர்\nபோல நீயும் விளங்குகிறாய். ", "\n", "\n", "அவர்களின் கண்ணோட்டம் போல நீயும் கண்ணோட்டம்\nநாளும் பெருக்கெடுத்து ஓடுபவனாக இருக்கவேண்டும். ", "\n", "\n", "பெருங்கடல் நீரைக் காட்டிலும், ", "அதன் கடற்கரை\nமணலைக் காட்டிலும், ", "வானம் பொழியும் மழைத்துளியின் எண்ணிக்கையைக் காட்டிலும் ", "நீண்ட காலம்\nநீ வாழவேண்டும். ", "உன் மனைவி மக்கள் விரும்பும் நலப்பேற்றுடன் வாழவேண்டும். ", "\n", "நான் தொலைவிலுள்ள நாட்டில் வாழ்ந்தாலும்,\nவானம்பாடிப் பறவை மழைத்துளிக்காக ஏங்குவது போல உன் கொடைக்காக ஏங்கிக்கொண்டே உன் தாள்\nநிழலில் வாழவேண்டும். ", "\n", "\n", "கடுமான் (விரைந்து செல்லும் குதிரை) மாற!\nஎன்னை மறந்துவிடாதே! ", "\n", "\n", "\n", "\n", "பாடல்", "\n", "\n", "\n", "\n'", "அருவி", " ", "தாழ்ந்த", " ", "பெரு", "\n", "வரை", " ", "போல", "\n", "\n", "ஆரமொடு", " ", "பொலிந்த", " ", "மார்பில்", "\n", "தண்டா", ",", "\n", "\n", "கடவுள்", " ", "சான்ற", " ", "கற்பின்", ",\n", "சேயிழை", "\n", "\n", "மடவோள்", " ", "பயந்த", " ", "மணி", "\n", "மருள்", " ", "அவ்", " ", "வாய்க்", "\n", "\n", "கிண்கிணிப்", " ", "புதல்வர்", " ", "பொலிக", "!' ", "என்று", " ", "ஏத்தி", ",                                5", "\n", "\n", "திண்", " ", "தேர்", " ", "அண்ணல்", "\n", "நிற்", " ", "பாராட்டி", ",", "\n", "\n", "காதல்", " ", "பெருமையின்", " ", "கனவினும்", "\n", "அரற்றும்", " ", "என்", "\n", "\n", "காமர்", " ", "நெஞ்சம்", " ", "ஏமாந்து", "\n", "உவப்ப", ",", "\n", "\n", "ஆல்", " ", "அமர்", " ", "கடவுள்", "\n", "அன்ன", " ", "நின்", " ", "செல்வம்", ",", "\n", "\n", "வேல்", " ", "கெழு", " ", "குருசில்", "!\n", "கண்டேன்", "; ", "ஆதலின்", ",   10", "\n", "\n", "விடுத்தனென்", "; ", "வாழ்க", ", ", "நின்", " ", "கண்ணி", "!\n", "தொடுத்த", "\n", "\n", "தண்", " ", "தமிழ்", " ", "வரைப்பகம்", "\n", "கொண்டி", " ", "ஆக", ",", "\n", "\n", "பனித்துக்", " ", "கூட்டு", " ", "உண்ணும்", " ", "தணிப்பு", "\n", "அருங்", " ", "கடுந்", " ", "திறல்", "\n", "\n", "நின்", " ", "ஓரன்ன", " ", "நின்", "\n", "புதல்வர்", ", ", "என்றும்", ",", "\n", "\n", "ஒன்னார்", " ", "வாட", " ", "அருங்", "\n", "கலம்", " ", "தந்து", ", ", "நும்          15", "\n", "\n", "பொன்னுடை", " ", "நெடு", " ", "நகர்", " ", "நிறைய", "\n", "வைத்த", " ", "நின்", "\n", "\n", "முன்னோர்", " ", "போல்க", ", ", "இவர்", " ", "பெருங்", "\n", "கண்ணோட்டம்", "!", "\n", "\n", "யாண்டும்", " ", "நாளும்", " ", "பெருகி", ", ", "ஈண்டு", "\n", "திரைப்", "\n", "\n", "பெருங்", " ", "கடல்", " ", "நீரினும்", ",\n", "அக்", " ", "கடல்", " ", "மணலினும்", ",", "\n", "\n", "நீண்டு", " ", "உயர்", " ", "வானத்து", "\n", "உறையினும்", ", ", "நன்றும்", ",            20", "\n", "\n", "இவர்", " ", "பெறும்", " ", "புதல்வர்க்", "\n", "காண்தொறும்", ", ", "நீயும்", ",", "\n", "\n", "புகன்ற", " ", "செல்வமொடு", " ", "புகழ்", "\n", "இனிது", " ", "விளங்கி", ",", "\n", "\n", "நீடு", " ", "வாழிய", "! ", "நெடுந்தகை", "!\n", "யானும்", "\n", "\n", "கேள்", " ", "இல்", " ", "சேஎய்", "\n", "நாட்டின்", ", ", "எந்நாளும்", ",", "\n", "\n", "துளி", " ", "நசைப்", " ", "புள்ளின்", "\n", "நின்", " ", "அளி", " ", "நசைக்கு", " ", "இரங்கி", ",\n", "நின்   25", "\n", "\n", "அடி", " ", "நிழல்", " ", "பழகிய", "\n", "அடியுறை", ";", "\n", "\n", "கடுமான்", " ", "மாற", "! ", "மறவாதீமே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "பாண்டியன்", " ", "இலவந்திகைப்", " ", "பள்ளித்", " ", "துஞ்சிய", " ", "நன்மாறனை", " ", "வடம", " ", "வண்ணக்கன்", " ", "பேரி", " ", "சாத்தனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "துளி நசைப் புள்", "வானம்பாடி", "இப்படியும் ", "அக்காலப் பாண்டியர் ", "முத்தாரம் ", "அணிந்திருக்கலாம் ", "\n", "\n", "\n", "\n"]},
{"link": "https://vaiyan.blogspot.com/2015/02/199.html", "title": "புறநானூறு 199", "content": ["\n", "பரிசில் கடாநிலை", "\n", "புலவர் பெரும்பதுமனார் பரிசில் வேண்டிப்\nபாடுகிறார். ", "யாரிடம் பரிசில் வேண்டுகிறார் என்னும் குறிப்பு கிடைக்கவில்லை.", "\n", "பழுத்திருக்கும் ஆலம்பழம் நேற்று உண்டோமே\nஎன்று அந்த மரத்தை நாடிப் பறவைகள் மறுநாள் வராமல் இருப்பதில்லை. ", "\n", "\n", "அதுபோலக் கொடைவழங்கக் காத்திருக்கும் செயல்வீரனிடம்\nஇரவலர் வருவது அவர்களிடம் உள்ள இல்லாமையே.", "\n", "\n", "எனவே உடையவன் தன் உடைமையை இல்லாதவர்களின்\nஉடைமையாக ஆக்கித் தரவேண்டும். ", "\n", "\n", "அவரது இல்லாமையைத் தன் இல்லாமையாக எண்ணிக்கொள்ள\nவேண்டும்.", "\n", "\n", "\n", "பாடல்", "\n", "\n", "\n", "\n", "கடவுள்", " ", "ஆலத்துத்", " ", "தடவுச்", "\n", "சினைப்", " ", "பல்", " ", "பழம்", "\n", "\n", "நெருநல்", " ", "உண்டனம்", " ", "என்னாது", ",\n", "பின்னும்", "\n", "\n", "செலவு", " ", "ஆனாவே", ", ", "கலி", "\n", "கொள்", " ", "புள்ளினம்", ";", "\n", "\n", "அனையர்", " ", "வாழியோ", " ", "இரவலர்", ";\n", "அவரைப்", "\n", "\n", "புரவு", " ", "எதிர்கொள்ளும்", " ", "பெருஞ்", "\n", "செய்", " ", "ஆடவர்      5", "\n", "\n", "உடைமை", " ", "ஆகும்", ", ", "அவர்", "\n", "உடைமை", ";", "\n", "\n", "அவர்", " ", "இன்மை", " ", "ஆகும்", ",\n", "அவர்", " ", "இன்மையே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "பெரும்பதுமனார்", " ", "பாட்டு", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஆலம்பழம்", "\n", "\n", "\n", "\n"]},
{"link": "https://vaiyan.blogspot.com/2015/02/200.html", "title": "புறநானூறு 200", "content": ["\n", "விச்சிக்கோன், பாரிமகளிர் ", "கல்லக வெற்ப, விச்சிக் கோவே, இவர் பாரி மகளிர்.\nநானே பரிசிலன், அந்தணன். நீயே, வாள் மேம்படுநன், அடங்கா மன்னரை அடக்கும் மடங்கா விளையுள்\nநாடுகளிழவோன். நினக்கு யான் கொடுப்ப இவர்களைக் கொண்மதி – என்கிறார் புலவர்.", "\n", "\n", "கல்லக வெற்பன்", "\n", "\n", "பனிக்காலத்திலே\nபழுக்கும் பசுமையான இலைகளை உடைய பலாப்பழத்தைக் கவர்ந்து உண்ட கருமையான விரல்களை உடைய\nகடுவன் என்னும் ஆண்குரங்கு தன் சிவந்த முகத்தை உடைய மந்தி என்னும் பெண் குரங்கோடு சேர்ந்து\nபெருமலை அடுக்கத்தில் மழைமாசி படராத மூங்கிலின் மேல் உறங்கும் வெற்புமலை விச்சிக்கோவின்\nகல்லக-மலை. ", "\n", "\n", "விச்சிக்கோ", "\n", "\n", "விச்சிக்\nகோவின் வேல் புலாலை உண்டு உண்டு செருக்குக் கொண்ட தலையினை உடையதாம். ", "\n", "\n", "போர்களத்தில்\nவெற்றி கண்டும் சினம் தணியாத கொடிய பார்வையை உடையவனாம் விச்சிக்கோ. ", "\n", "\n", "விச்சிக்கோ\nகையில் அணிந்திருக்கும் பூண்காப்பு பகைவரைத் தாக்கி வளைந்திருக்குமாம். ", "\n", "\n", "பாரிமகளிர்", "\n", "\n", "பருவம்\nஇல்லாமல் எப்போதும் பூக்கும் கொடிமுல்லை தான் படரக் கொம்பில்லை என்று நாவால் கேட்கவில்லை\nஎன்றாலும், குறிப்பால் அறிந்து மணியொலிக்கும் தன் அரசுத் தேரை அந்த முல்லைக் கொடிக்குக்\n‘கொள்க’ எனக் கொடுத்த புகழ் பரந்துகிடக்கும் பாரியின் மகளிர்.", "\n", "\n", "கறங்குமணி நெடுந்தேர்", "\n", "\n", "இக்காலத்தில் காவல்துறை உயர் அலுவலர்களின் ஊர்தியில் ஊதோசை-மணி ஒலிப்பது\nபோல் அக்காலத்தில் அரசனின் தேரூர்தியில் மட்டும் கறங்கி ஒலிக்கும் மணி கட்டப்பட்டிருந்தது\nபோலும். ", "\n", "\n", "யான்", "\n", "\n", "பரிசில்\nபெற்று வாழ்பவன்.", "\n", "\n", "அந்தணன்", "\n", "\n", "நீ", "\n", "\n", "சிறப்பு\nமிக்க பகைவரை வணங்கச்செய்யும் வாட்போரில் வல்லவன்.", "\n", "\n", "அடங்கா\nமன்னரை அடக்குபவன்.", "\n", "\n", "உண்டு\nமடங்காத விளைச்சல் தரும் நாட்டை உடையவன்.", "\n", "\n", "கொண்மதி", "\n", "\n", "நான்\n(பாரிமகளிரைக்) கொடுக்கிறேன். ", "\n", "\n", "நீ\nபெற்றுக்கொள்க.", "\n", "\n", "(அவன் பாரிமகளிரை ஏற்கவில்லை)", "\n", "\n", "பாடல்", "\n", "\n", "\n", "\n", "பனி", " ", "வரை", " ", "நிவந்த", "\n", "பாசிலைப்", " ", "பலவின்", "\n", "\n", "கனி", " ", "கவர்ந்து", " ", "உண்ட", "\n", "கரு", " ", "விரல்", " ", "கடுவன்", "\n", "\n", "செம்", " ", "முக", " ", "மந்தியொடு", "\n", "சிறந்து", ", ", "சேண்", " ", "விளங்கி", ",", "\n", "\n", "மழை", " ", "மிசை", " ", "அறியா", "\n", "மால்", " ", "வரை", " ", "அடுக்கத்து", ",", "\n", "\n", "கழை", " ", "மிசைத்", " ", "துஞ்சும்", "\n", "கல்லக", " ", "வெற்ப", "!              5", "\n", "\n", "நிணம்", " ", "தின்று", " ", "செருக்கிய", "\n", "நெருப்புத்", " ", "தலை", " ", "நெடு", " ", "வேல்", ",", "\n", "\n", "களம்", " ", "கொண்டு", " ", "கனலும்", "\n", "கடுங்கண்", " ", "யானை", ",", "\n", "\n", "விளங்கு", " ", "மணிக்", " ", "கொடும்", "\n", "பூண்", ", ", "விச்சிக்கோவே", "!", "\n", "\n", "இவரே", ", ", "பூத்", " ", "தலை", "\n", "அறாஅப்", " ", "புனை", " ", "கொடி", " ", "முல்லை", "\n", "\n", "நாத்", " ", "தழும்பு", " ", "இருப்பப்", "\n", "பாடாதுஆயினும்", ",          10", "\n", "\n'", "கறங்கு", " ", "மணி", " ", "நெடுந்", "\n", "தேர்", " ", "கொள்க", "!' ", "எனக்", " ", "கொடுத்த", "\n", "\n", "பரந்து", " ", "ஓங்கு", " ", "சிறப்பின்", "\n", "பாரி", " ", "மகளிர்", ";", "\n", "\n", "யானே", ", ", "பரிசிலன்", ", ", "மன்னும்", "\n", "அந்தணன்", "; ", "நீயே", ",", "\n", "\n", "வரிசையில்", " ", "வணக்கும்", " ", "வாள்", " ", "மேம்படுநன்", ";", "\n", "\n", "நினக்கு", " ", "யான்", " ", "கொடுப்பக்", "\n", "கொண்மதி", " ", "சினப்", " ", "போர் 15", "\n", "\n", "அடங்கா", " ", "மன்னரை", " ", "அடக்கும்", "\n", "\n", "மடங்கா", " ", "விளையுள்", " ", "நாடு", "\n", "கிழவோயே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "பாரி", " ", "மகளிரை", " ", "விச்சிக்", "\n", "கோனுழைக்", " ", "கொண்டு", " ", "சென்ற", " ", "கபிலர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பாரி முல்லைக்கொடி படரத் தன் தேரைக் கொடுத்தான்", "\n", "\n", "\n", "\n"]},
{"link": "https://vaiyan.blogspot.com/2015/02/202.html", "title": "புறநானூறு 202", "content": ["\n", "\n", "இருங்கோவேள் - பாரிமகளிர்", "பாரிமகளிரை மணந்துகொள்ளும்படி கபிலர் இருங்கோவேளை\nவேண்டினார் (புறநானூறு 201). அவன் மறுத்துவிட்டான். அவனிடம் விடைபெற்று மீளும் கபிலர் முந்தைய நிகழ்வு ஒன்றைக் கூறி அவனை எச்சரித்துவிட்டுச் செல்வதைக் கூறும் பாடல் இது.", "\n", "\n", "\n", "\n", "புலிகடிமால்! இயல்தேர் அண்ணல்! நீ புலவனாகிய\nஎன் சொல்லைக் கேளாதது போல, முன்பொரு காலத்தில் உன் வேளிர் குடி அரசன் எவ்வி புலவர்\nகழாத்தலையாரை இகழ்ந்தான். அதன் பயனாக அவனது பேரரையம், சிற்றரையம் ஏன்னும் ஊரும் அழிந்து\nஅரசன் எவ்வியின் பழங்குடியின் கால்வழியும் இல்லாமல் போய்விட்டது.", "\n", "\n", "நான் உன்னிடமிருந்து விடைபெற்றுக்கொள்கிறேன்.\n", "\n", "\n", "இவர் கொடைவளம் மிக்க பாரி மகளிர் என்று அறிமுகப்படுத்திய\nஎன் தெளிவில்லாத புன்சொல்லைப் பொறுத்தருள்க. ", "\n", "\n", "பெருமானே", "\n", "\n", "விடைபெற்றுக்கொள்கிறேன்.", "\n", "\n", "உன் வேல் வெல்வதாகுக. (வேறொன்றை உணர்த்துஉம்\nகுறிப்புமொழி)", "\n", "\n", "\n", "\n", "இருபால் பெயரிய உருகெழு மூதூர்", "சிற்றரையம், பேரரையம் என்று பெயர் பெற்றிருந்த\n‘அரையம்’ என்னும் ஊர்.", "\n", "\n", "இது வெட்சிப் பூக்கள் நிறைந்த காட்டை உடையது. ", "அந்நாட்டு வேட்டுவர் வேட்டையாட மான் ஒன்றைத் துரத்துகையில் அது அக் காட்டில் கிடக்கும்\nமணிக்கற்கள் வெளிப்படுமாறு மண் கிளம்பும்படி ஓடிற்றாம். ", "அந்த அரையம் ", "கோடி கோடியாக உனக்குப் பொருள் உதவிய மூதூர்.", "\n", "\n", "அரசன் இருங்கோவேள் நாடு ", "மலையடுக்குகளைக் கொண்டது. ", "அரும்பு இல்லாமல்\nமுழுமையாகப் பூத்த வேங்கைப் பூக்கள் பாறைமேல் உதிர்ந்து பெரிய புலி போலத் தோற்றமளிக்கும்\nபெருங்கல் நாடு. ", "\n", "\n", "\n", "\n", "பாடல்", "\n", "\n", "\n", "\n", "வெட்சிக்", " ", "கானத்து", " ", "வேட்டுவர்", " ", "ஆட்ட", ",", "\n", "\n", "கட்சி", " ", "காணாக்", " ", "கடமா", "\n", "நல்", " ", "ஏறு", "\n", "\n", "கடறு", " ", "மணி", " ", "கிளர", ",\n", "சிதறு", " ", "பொன்", " ", "மிளிர", ",", "\n", "\n", "கடிய", " ", "கதழும்", " ", "நெடு", "\n", "வரைப்", " ", "படப்பை", "\n", "\n", "வென்றி", " ", "நிலைஇய", " ", "விழுப்", "\n", "புகழ்", " ", "ஒன்றி", ",            5", "\n", "\n", "இரு", " ", "பால்", " ", "பெயரிய", "\n", "உரு", " ", "கெழு", " ", "மூதூர்", ",", "\n", "\n", "கோடி", " ", "பல", " ", "அடுக்கிய", "\n", "பொருள்", " ", "நுமக்கு", " ", "உதவிய", "\n", "\n", "நீடு", " ", "நிலை", " ", "அரையத்துக்", "\n", "கேடும்", " ", "கேள்", ", ", "இனி", ":", "\n", "\n", "நுந்தை", " ", "தாயம்", " ", "நிறைவுற", "\n", "எய்திய", "\n", "\n", "ஒலியல்", " ", "கண்ணிப்", " ", "புலிகடி", "\n", "மாஅல்", "!      10", "\n", "\n", "நும்", " ", "போல்", " ", "அறிவின்", "\n", "நுமருள்", " ", "ஒருவன்", "\n", "\n", "புகழ்ந்த", " ", "செய்யுள்", " ", "கழாஅத்தலையை", "\n", "\n", "இகழ்ந்ததன்", " ", "பயனே", "; ", "இயல்", " ", "தேர்", "\n", "அண்ணல்", "!", "\n", "\n", "எவ்வி", " ", "தொல்", " ", "குடிப்", "\n", "படீஇயர்", ", ", "மற்று", ", '", "இவர்", "\n", "\n", "கை", " ", "வண்", " ", "பாரி", "\n", "மகளிர்", "' ", "என்ற", " ", "என்    15", "\n", "\n", "தேற்றாப்", " ", "புன்சொல்", " ", "நோற்றிசின்", "; ", "பெரும", "!", "\n", "\n", "விடுத்தனென்", "; ", "வெலீஇயர்", ", ", "நின்", " ", "வேலே", "! ", "அடுக்கத்து", ",", "\n", "\n", "அரும்பு", " ", "அற", " ", "மலர்ந்த", "\n", "கருங்", " ", "கால்", " ", "வேங்கை", "\n", "\n", "மாத்", " ", "தகட்டு", " ", "ஒள்", "\n", "வீ", " ", "தாய", " ", "துறுகல்", "\n", "\n", "இரும்", " ", "புலி", " ", "வரிப்", "\n", "புறம்", " ", "கடுக்கும்          20", "\n", "\n", "பெருங்", " ", "கல்", " ", "வைப்பின்", "\n", "நாடு", " ", "கிழவோயே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "இருங்கோவேள்", " ", "பாரிமகளிரைக்", " ", "கொள்ளானாக", ", ", "கபிலர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/02/201.html", "title": "புறநானூறு 201", "content": ["\n", "இருங்கோவேள் - பாரிமகளிர்", "இவர் பாரிமகளிர். ", "நானோ இவர்களின் தந்தையின்\nதோழன். ", "இவர்கள் என் மகளிர். ", "நான் அந்தணன், புலவன், இவர்களைக் கொண்டுவந்திருக்கிறேன்.", " ", "நீ வேளிருள் வேள், விறல்-போர் அண்ணல், இருங்கோ, புலிகடிமால், பகைவர் அஞ்சும் படை கொண்ட\nநாட்டின் அரசன். ", "யான் கொடுப்ப இவர்களை ஏற்றக்கொள்வாயாக.", "\n", "\n", "பாரி", "\n", "\n", "பாரி\nதன்னையும் தன் ஊரையும் இரவலர்களுக்கு அளித்தவன். தேரை முல்லைக்கொடிக்குத் தந்து அழியாப்\nபுகழ் பெற்றவன். மணியோசையோடு யானைமேல் வருபவன். பறம்பு நாட்டுக் கோமகன். ", "\n", "\n", "நான்", "\n", "\n", "பாரியின்\nதோழன். அந்தணன். புலவன்.", "\n", "\n", "இவர்", "\n", "\n", "என்\nமகளிர். இவர்களுக்குத் திருமணம் செய்து கொடுக்க வந்திருக்கிறேன். ", "\n", "\n", "நீ", "\n", "\n", "வேளிருள்\nவேள். ", "\n", "\n", "துவரை\nநகரில் இருந்துகொண்டு நாடாண்ட மன்னரின் 49-வது வழித்தோன்றல்.", "\n", "\n", "துவரை", "\n", "\n", "மைசூர்\nபகுதியிலுள்ள துவாராசமுத்திரம் என்னும் ஊர். இங்கு 18 குல வேளிர் வாழ்ந்தனர் என்றும்\nமுனிவர் அகத்தியர் இவர்களை அழைத்துச் சென்று பல்வேறு இடங்களில் குடியமர்த்தினார் என்றும்\nஅந்த வேளிர் குலம் ஒன்றில் இந்த இருங்கோவேள் 49-வது கால்வழித் தோன்றலாகப் பிறந்தவன்\nஎன்று நச்சினார்க்கினியார் தொல்காப்பியம் அகத்திணையியல் 32 உரையில் குறிப்பிடுவதை டாக்டர்\nஉ.வே.சா. குறிப்பிடுகிறார்.", "\n", "\n", "\n", "புலிகடிமால்", "\n", "\n", "‘ஹொய்-சள’\nஎன்னும் சொல் ‘புலிகடிமால்’ என்று ஆயிற்று என்பர். ", "\n", "\n", "·", "        \n", "தபங்கர்\nஎன்னும் முனிவர் தவம் செய்கையில் பாயவந்த புலியை ஹொய்சள என்று கூறிய முனிவர் ஆணைப்படிக்\nகொன்ற அரசன் புலிகடிமால் என்று பெயர் பெற்றான் என்று ஒரு கதை.", "\n", "\n", "·", "        \n", "சசகபுரம்\nஎன்னும் காட்டில் தன் குலதெய்வத் தேவியை வழிபடச் சென்றவனை புலி தாக்க வருகையில் அங்கிருந்த\nபெரியவர் ஒருவர் ஒரு தடியைத் தூக்கிப்போட்டு ‘ஹொய்சள’ என்று கூற அத் தடி கொண்டு புலியைக்\nகொன்றவன் புலிகடிமால் எனப்பட்டான் என்பது மற்றொரு கதை. ", "\n", "\n", "இவை\nபுறநானூறு பதிப்பில் உள்ள உ,வே.சா. குறிப்பு", "\n", "\n", "வடபால் முனிவன் தடவு", "\n", "\n", "வடபால்\nமுனிவன் என்பவன் சம்புமுனிவன், அவன் தவம் செய்த காடு ‘வடபால் முனிவன் காடு’ – எனக்\nகருதலாம் என்பது உ.வே.சா. குறிப்பு", "\n", "\n", "புலிகடி மாஅல் ", "\n", "\n", "இருங்கோவேள்\nமன்னனைக் குறிக்கும் சிறப்புப்பெயர். புலியின் அட்டகாசத்தைப் போக்கி மக்களைக் காப்பாற்றியவன்.\n", "\n", "\n", "இது\nஇவன் ஆற்றிய ஆண்மகனின் கடமை.", "\n", "\n", "பாணர்\nகடமை ஆற்ற அவர்களுக்கு உதவியவன்.", "\n", "\n", "‘ஒலியல்’\nஎன்னும் பூவைக் குடிப்பூவாய்க் கொண்டு தலையில் அணிந்துகொண்டவன்.", "\n", "\n", "இருங்கோவேள் நாடு", "\n", "\n", "‘பொன்படு\nமால்வரை’ கொண்ட நாட்டின் தலைவன். ", "\n", "\n", "மாறுபட்ட\nமன்னர் அஞ்சும் படையைக் கொண்டவன்.", "\n", "\n", "\n", "\n", "பாடல்", "\n", "\n", "\n", "\n'", "இவர்", " ", "யார்", "?' ", "என்குவைஆயின்", ",\n", "இவரே", ",", "\n", "\n", "ஊருடன்", " ", "இரவலர்க்கு", " ", "அருளி", ",\n", "தேருடன்", "\n", "\n", "முல்லைக்கு", " ", "ஈத்த", " ", "செல்லா", " ", "நல்", "\n", "இசை", ",", "\n", "\n", "படு", " ", "மணி", " ", "யானை", ",\n", "பறம்பின்", " ", "கோமான்", "\n", "\n", "நெடு", " ", "மாப்", " ", "பாரி", "\n", "மகளிர்", "; ", "யானே 5", "\n", "\n", "தந்தை", " ", "தோழன்", "; ", "இவர்", "\n", "என்", " ", "மகளிர்", ";", "\n", "\n", "அந்தணன்", ", ", "புலவன்", ", ", "கொண்டு", " ", "வந்தனனே", ".", "\n", "\n", "நீயே", ", ", "வடபால்", " ", "முனிவன்", "\n", "தடவினுள்", " ", "தோன்றி", ",", "\n", "\n", "செம்பு", " ", "புனைந்து", " ", "இயற்றிய", "\n", "சேண்", " ", "நெடும்", " ", "புரிசை", ",", "\n", "\n", "உவரா", " ", "ஈகை", ", ", "துவரை", "\n", "ஆண்டு", ",   10", "\n", "\n", "நாற்பத்தொன்பது", " ", "வழிமுறை", " ", "வந்த", "\n", "\n", "வேளிருள்", " ", "வேளே", "! ", "விறல்", " ", "போர்", "\n", "அண்ணல்", "!", "\n", "\n", "தார்", " ", "அணி", " ", "யானைச்", "\n", "சேட்டு", " ", "இருங்", " ", "கோவே", "!", "\n", "\n", "ஆண்", " ", "கடன்", " ", "உடைமையின்", ",\n", "பாண்", " ", "கடன்", " ", "ஆற்றிய", "\n", "\n", "ஒலியற்", " ", "கண்ணிப்", " ", "புலிகடி", "\n", "மாஅல்", "!       15", "\n", "\n", "யான்", " ", "தர", ", ", "இவரைக்", "\n", "கொண்மதி", "! ", "வான்", " ", "கவித்து", "\n", "\n", "இருங்", " ", "கடல்", " ", "உடுத்த", "\n", "இவ்", " ", "வையகத்து", ", ", "அருந்", " ", "திறல்", "\n", "\n", "பொன்", " ", "படு", " ", "மால்", "\n", "வரைக்", " ", "கிழவ", "! ", "வென்", " ", "வேல்", "\n", "\n", "உடலுநர்", " ", "உட்கும்", " ", "தானை", ",", "\n", "\n", "கெடல்", " ", "அருங்குரைய", " ", "நாடு", "\n", "கிழவோயே", "!          20", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "பாரி", " ", "மகளிரை", " ", "இருங்கோவேளுழைக்", " ", "கொண்டு", " ", "சென்ற", " ", "கபிலர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இவர்கள் இக்கால மகளிர்", "அக்காலப் பாரிமகளிரோ", "கற்பனை ஓவியம்", "\n", "\n", "\n", "\n"]},
{"link": "https://vaiyan.blogspot.com/2015/02/203.html", "title": "புறநானூறு 203", "content": ["\n", "\n", "இளஞ்சேட்சென்னி", "புலவர் அரசனிடம் பரிசில் வேண்டுகிறார்.", "\n", "‘முன்பு பொழிந்தேனே’ என்று மழை பெய்யாவிட்டாலும்,\n‘முன்பு விளைந்தேனே’ என்று நிலம் விளையாவிட்டாலும் உயிரினங்களுக்கு வாழ்க்கை இல்லை.", "\n", "\n", "\n", "\n", "தேரில் வரும் தலைவனே!", "\n", "‘இன்னும் தா’ என எம்மைப் போன்றோர் இரந்தால்,\n‘முன்னே வாங்கிச் சென்றீரே’ என்று உன்னைப்போன்றோர் மறுத்தல் துன்பம் தரும் நிகழ்வாகும்.", "\n", "வேண்டி வந்தவரின் வறுமையைப் போக்கமுடியாமல்\nவருந்துவோரைக் காட்டிலும், பரிசில் நாடி வருபவர் பெறாவிட்டால் அடையும் துன்பம் பெரிது.  ", "\n", "\n", "\n", "\n", "நீயே,", "\n", "கொடுக்கமுடியாமல் வருந்துபவன் அல்லன்.", "\n", "பகைவர் கோட்டை அவர்களின் கைவசம் இருக்கும்போதே\nஅதனைப் பாணர்களுக்கு வழங்கிவிட்டு அதனை வெல்லும் கொடையாளி நீ.", "\n", "\n", "\n", "\n", "இரவலனாகிய என்னைப் பாதுகாப்பது உன் கடமை.", "\n", "\n", "\n", "\n", "பாடல்", "\n", "\n", "\n", "\n'", "கழிந்தது", " ", "பொழிந்து", "' ", "என", " ", "வான்", " ", "கண்மாறினும்", ",", "\n", "\n'", "தொல்லது", " ", "விளைந்து", "' ", "என", "\n", "நிலம்", " ", "வளம்", " ", "கரப்பினும்", ",", "\n", "\n", "எல்லா", " ", "உயிர்க்கும்", " ", "இல்லால்", ",\n", "வாழ்க்கை", ";", "\n", "\n'", "இன்னும்", " ", "தம்", "' ", "என", "\n", "எம்மனோர்", " ", "இரப்பின்", ",", "\n", "\n'", "முன்னும்", " ", "கொண்டிர்", "' ", "என", ", ", "நும்மனோர்", " ", "மறுத்தல் 5", "\n", "\n", "இன்னாது", " ", "அம்ம", "; ", "இயல்", "\n", "தேர்", " ", "அண்ணல்", "!", "\n", "\n", "இல்லது", " ", "நிரப்பல்", " ", "ஆற்றாதோரினும்", ",", "\n", "\n", "உள்ளி", " ", "வருநர்", " ", "நசை", "\n", "இழப்போரே", ";", "\n", "\n", "அனையையும்", " ", "அல்லை", ", ", "நீயே", "; ", "ஒன்னார்", "\n", "\n", "ஆர்", " ", "எயில்", " ", "அவர்கட்டாகவும்", ",\n'", "நுமது", "' ", "எனப்  10", "\n", "\n", "பாண்", " ", "கடன்", " ", "இறுக்கும்", "\n", "வள்ளியோய்", "!", "\n", "\n", "பூண்", " ", "கடன்", ", ", "எந்தை", "!\n", "நீ", " ", "இரவலர்ப்", " ", "புரவே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "சேரமான்", " ", "பாமுளூர்", " ", "எறிந்த", " ", "நெய்தலங்கானல்", " ", "இளஞ்", " ", "சேட்சென்னியை", " ", "ஊன்", "\n", "பொதி", " ", "பசுங்குடையார்", " ", "பாடியது", ".", "\n", "\n", "\n", "ஊன் பொதி பசுங்குடை என்னும் தொடரை இந்தப் புலவர் பயன்படுத்தியதால், இவரது இயற்பெயர் தெரியாத நிலையில் 'ஊன்பொதி பசுங்குடையார்' என்னும் பெயரால் வழங்கப்படலாயினர். ", " ", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/02/204.html", "title": "புறநானூறு 204", "content": ["\n", "வல்வில் ஓரி", "\n", "\n", "புலவர் கழைதின் யானையார் அரசன் வல்வில் ஓரியிடம்\nபரிசில் பெறச் சென்றார். வள்ளலாகிய அவன் வழங்கவில்லை. அதனால் புலவர் தான் வந்த வேளை\nசரியில்லை என்று நொந்துகொண்டு அவன் கொடையைப் பாராட்டுகிறார். ", "\n", "\n", "\n", "‘ஈ’ என்று பல்லை இளித்துக்கொண்டு இரத்தல்\nஇழிவு. அப்படி இரப்பவனுக்கு ‘இல்லை’ என்று சொல்லி ஏதும் கொடுக்காமல் இருப்பது அதைக்காட்டிலும்\nஇழிவானது.", "\n", "‘இதனைப் பெற்றுக்கொள்’ என்று ஒருவனுக்கு\nவழங்குவது உயர்ந்த செயல். அவ்வாறு வழங்குவதை ‘எனக்கு வேண்டாம், நான் பெற்றுக்கொள்ள\nமாட்டேன்’ என்று ஏற்றுக்கொள்ளாமல் இருப்பது கொடுப்பதைக் காட்டிலும் மேலானது.", "\n", "தெளிந்த நீரை உடைய கடலில் செல்வோர் அதன்\nநீரை உண்ணமாட்டார்கள். வளர்க்கும் ஆடுமாடுகளும், காட்டு விலங்கினங்களும் சென்று உண்ணும்\nசேறுபட்டக் கலங்கல் நீரே ஆயினும் தாகம் தீர்த்துக்கொள்ள அந்த நீரைத் தேடியே விரும்பி\nமக்கள் செல்வர்.", "\n", "\n", "\n", "\n", "ஓரி,", "\n", "\n", "கருமேகம் வானத்திலிருந்து சுரக்கும் மழை\nபோல வழங்கும் வள்ளல் நீ.", "\n", "உன்னிடம் பரிசில் கிடைக்காவிட்டால், தான்\nபுரப்பட்டு வந்த புள் (நிமித்த காலம்) சரியில்லை என்று, நாடி வந்தவர் நொந்துகொள்வார்களே\nஅல்லாமல் வள்ளல்களைப் பழிக்கும் வழக்கம் இல்லை. ", "\n", "\n", "அதனால் உன்னை நான் நொந்துகொள்ள மாட்டேன்.\nநீ நீடு வாழ்க.  ", "\n", "\n", "\n", "\n", "பாடல்", "\n", "\n", "\n", "\n'", "ஈ", "' ", "என", " ", "இரத்தல்", "\n", "இழிந்தன்று", "; ", "அதன்", " ", "எதிர்", ",", "\n", "\n'", "ஈயேன்", "' ", "என்றல்", " ", "அதனினும்", "\n", "இழிந்தன்று", ";", "\n", "\n'", "கொள்", "' ", "எனக்", " ", "கொடுத்தல்", "\n", "உயர்ந்தன்று", "; ", "அதன்", " ", "எதிர்", ",", "\n", "\n'", "கொள்ளேன்", "' ", "என்றல்", " ", "அதனினும்", " ", "உயர்ந்தன்று", ";", "\n", "\n", "தெண்", " ", "நீர்ப்", " ", "பரப்பின்", "\n", "இமிழ்", " ", "திரைப்", " ", "பெருங்", " ", "கடல்  5", "\n", "\n", "உண்ணார்", " ", "ஆகுப", ", ", "நீர்", "\n", "வேட்டோரே", ";", "\n", "\n", "ஆவும்", " ", "மாவும்", " ", "சென்று", "\n", "உண", ", ", "கலங்கி", ",", "\n", "\n", "சேற்றொடு", " ", "பட்ட", " ", "சிறுமைத்துஆயினும்", ",", "\n", "\n", "உண்நீர்", " ", "மருங்கின்", " ", "அதர்", "\n", "பல", " ", "ஆகும்", ";", "\n", "\n", "புள்ளும்", " ", "பொழுதும்", " ", "பழித்தல்", " ", "அல்லதை", ",        10", "\n", "\n", "உள்ளிச்", " ", "சென்றோர்ப்", " ", "பழியலர்", ";\n", "அதனால்", "\n", "\n", "புலவேன்", " ", "வாழியர்", ", ", "ஓரி", "!\n", "விசும்பில்", "\n", "\n", "கருவி", " ", "வானம்", " ", "போல", "\n", "\n", "வரையாது", " ", "சுரக்கும்", " ", "வள்ளியோய்", "!\n", "நின்னே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "வல்வில்", " ", "ஓரியைக்", " ", "கழைதின்யானையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இது கழை (கரும்பு) தின்னும் யானை", "இந்தப் பாடலைப் பாடிய புலவர் பெயர் 'கழைதின் யானையார்'", "'கழைதின் யானை' என்னும் தொடரை", "இவர் தம் பாடல் ஒன்றில் வைத்துப் பாடினார் போலும்.", "அதனால் இந்தப் புலவருக்கு இந்தப் பெயர் சூட்டப்பட்டது போலும்", "இவரது அந்தப் பாடல் இப்போது நமக்குக் கிடைக்கவில்லை", "\n", "\n", "\n", "\n"]},
{"link": "https://vaiyan.blogspot.com/2015/02/205.html", "title": "புறநானூறு 205", "content": ["\n", "கடியநெடு வேட்டுவன்", "அரசன் கடியநெடுவேட்டுவனை கோடைமலைப்\nபோரில் வெற்ற கண்டவன் என்று  பாராட்டிவிட்டு\nஉன்னிடமிருந்து யானைப்பரிசில் பெறாமல் மீளமாட்டேன் என்கிறார் புலவர்.", "\n", "\n", "\n", "முதிர்ந்த செல்வம் பெற்ற மூவேந்தர் ஆயினும்\nஅன்பில்லாமல் கொடுத்தால் நான் வாங்கமாட்டேன்.", "\n", "செறுக்கொண்டு தாக்கிய வாள்-வீரர்களின் செருக்கை\nஅழித்த வெற்றியால் சினம் தணிந்த குதிரைப்படை மறவர்களைக் கொண்ட மன்னனே!", "\n", "\n", "\n", "\n", "வெண்பூக்கள் உதிர்ந்து கிடக்கும்\nகோடைமலைத் தலைவனே!", "\n", "\n", "விறல் = வெற்றி", "\n", "\n", "உறுவர் = துன்பத்தில் துவளாதவர்", "\n", "\n", "செறுவர் = செறுக்கொண்டு போர்-வயலில்\nஉழுபவர்.", "\n", "\n", "வெள்வீ = வெண்ணிறப் பூ = முல்லை", "\n", "\n", "\n", "வேட்டை நாயையும், வலிமை மிக்க வில்லையும்\nகொண்ட வேட்டுவ! நீ துன்பமில்லாமல் வாழ்வாயாக.", "\n", "\n", "\n", "\n", "கதநாய் – மோப்பத்தால் மூக்கு கதகதக்கும்\nவேட்டைநாய்.", "\n", "\n", "அது மான் கூட்டங்களை வளைத்துப் பிடித்துத்\nதரும் வேட்டைநாய்.", "\n", "\n", "\n", "மேகம் கடல் வளத்தை அள்ளிக்கொள்ளாமல் திரும்பாதது\nபோல, யானைப் பரிசில் பெறாமல் பரிசிலர் சுற்றம் மீள்வதில்லை என்பதை உணர்ந்துகொள். (நானும்\nபரிசில் பெறாமல் உன்னிடமிருந்து மீளமாட்டேன்).", "\n", "\n", "\n", "\n", "\n", "\n", "பாடல்", "\n", "\n", "\n", "\n", "முற்றிய", " ", "திருவின்", " ", "மூவர்", "\n", "ஆயினும்", ",", "\n", "\n", "பெட்பின்று", " ", "ஈதல்", " ", "யாம்", " ", "வேண்டலமே", ";", "\n", "\n", "விறல்", " ", "சினம்", " ", "தணிந்த", "\n", "விரை", " ", "பரிப்", " ", "புரவி", "\n", "\n", "உறுவர்", " ", "செல்", " ", "சார்வு", "\n", "ஆகி", ", ", "செறுவர்", "\n", "\n", "தாள்", " ", "உளம்", " ", "தபுத்த", "\n", "வாள்", " ", "மிகு", " ", "தானை", ",                                5", "\n", "\n", "வெள்", " ", "வீ", " ", "வேலிக்", "\n", "கோடைப்", " ", "பொருந", "!", "\n", "\n", "சிறியவும்", " ", "பெரியவும்", " ", "புழை", " ", "கெட", " ", "விலங்கிய", "\n", "\n", "மான்", " ", "கணம்", " ", "தொலைச்சிய", "\n", "கடு", " ", "விசைக்", " ", "கத", " ", "நாய்", ",", "\n", "\n", "நோன்", " ", "சிலை", ", ", "வேட்டுவ", "!\n", "நோய்", " ", "இலையாகுக", "!", "\n", "\n", "ஆர்", " ", "கலி", " ", "யாணர்த்", "\n", "தரீஇய", ", ", "கால்", " ", "வீழ்த்து", ",         10", "\n", "\n", "கடல்வயின்", " ", "குழீஇய", " ", "அண்ணல்", " ", "அம்", "\n", "கொண்மூ", "\n", "\n", "நீர்", " ", "இன்று", " ", "பெயராவாங்கு", ",\n", "தேரொடு", "\n", "\n", "ஒளிறு", " ", "மருப்பு", " ", "ஏந்திய", "\n", "செம்மல்", "\n", "\n", "களிறு", " ", "இன்று", " ", "பெயரல", ",\n", "பரிசிலர்", " ", "கடும்பே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "கடிய", " ", "நெடுவேட்டுவன்", " ", "பரிசில்", "\n", "நீட்டித்தானைப்", " ", "பெருந்தலைச்", " ", "சாத்தனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இக்காலக் கொடைக்கானல்", "சங்ககாலத்தில் இதன் பெயர் கோடை", "சங்ககாலத்தில் இதன் அரசன் ", "கடியநெடு வேட்டுவன்", "\n", "\n", "\n", "\n"]},
{"link": "https://vaiyan.blogspot.com/2015/03/207.html", "title": "புறநானூறு 207", "content": ["\n", "இளவெளிமான்", "வெளிமான் சிறந்த வள்ளல். ", "அவனிடம் பரிசில்\nபெறலாம் என்று புலவர் பெருஞ்சித்திரனார் சென்றார். ", "வெளிமான் இறந்துவிட்டான். ", "அவன் தம்பி\nஇளவெளிமான் புலவருக்குக் கொஞ்சமாகப் பரிசில் வழங்கினான். ", "புலவர் அதனை ஏற்றுக்கொள்ளாமல்\nஇந்தப் பாடலைப் பாடினார். ", "தனக்குத்தானே சொல்லிக்கொள்வதாக இந்தப் பாடல் அமைந்துள்ளது.", "\n", "\n", "\n", "\n", "நெஞ்சே, எழுக, திரும்பிச் செல்வோம். ", "நம்மைக்\nகண்டதும் தாகம் உள்ளவன் நீர்ப் பருகுவது போன்ற ஆவலுடன் வந்து பரிசில் நல்க வேண்டும். ", "அது இல்லாதபோது, அருகில் நம்மைக் கண்டும் அறியாதவர் போல நடந்துகொண்டதோடு மட்டுமன்றி,\nநிரம்பிய உள்ளத்தோடு நல்காமல், ஏதோ கொடுக்கவேண்டும் என்று எண்ணி நம் முகம் விரும்பாத\nபரிசிலை இந்த அரசன் நல்குகிறான். ", "\n", "\n", "முயற்சி இல்லாதவர் உதவுபவர் அல்லர்.", "\n", "\n", "வருக என வேண்டி வழங்கும் வரிசை (சிறப்பு)\nஉடையவர்க்கே உலகம் உரியது.  ", "இந்த உலகம் பெரியது. ", "அப்படி வழங்கிப் பேணுபவர்கள் பலர் இந்த உலகில் உள்ளனர். ", "\n", "\n", "வீறாப்பு (மீளி) மிக்க வலிமை இருந்தும் ", "ஆளி\nஎன்னும் விலங்கு போல உள்ளம் (ஊக்கம்) அவிந்து, ", "இன்னும் காத்திருந்து பெறலாம் என்னும்\nஆசை அடங்காமல், ", "வெள்ளென விடிந்த பிறகும் ", "நோவாமல் வாட்டத்தோடு காத்திருக்கும் சிலர், ", "கிடைக்காத ஊத்தைக் காயைப் பெற்றுவிடலாம் ", "என்று திரிந்துகொண்டிருக்கிறார்களே ", "அவர்கள்\nநாம் அல்லோம். ", "எழுக. செல்வோம்.", "\n", "மீளி = பாலைநிலத் தலைவன், காத்திருந்து வழிப்பறி செய்பவன்", "\n", "ஆளி - யாளி = காத்திருந்து வரும் விலங்கினைத் தாக்கி உண்ணும் விலங்கு.", "\n", "\n", "\n", "\n", "பாடல் (சொற்பிரிப்புப் பதிவு) ", "\n", "\n", "\n", "\n", "எழு", " ", "இனி", ", ", "நெஞ்சம்", "!\n", "செல்கம்", "; ", "யாரோ", ",", "\n", "\n", "பருகு", " ", "அன்ன", " ", "வேட்கை", "\n", "இல்வழி", ",", "\n", "\n", "அருகில்", " ", "கண்டும்", " ", "அறியார்", "\n", "போல", ",", "\n", "\n", "அகம்", " ", "நக", " ", "வாரா", "\n", "முகன்", " ", "அழி", " ", "பரிசில்", "\n", "\n", "தாள்", " ", "இலாளர்", " ", "வேளார்", "\n", "அல்லர்", "?                               5", "\n", "\n'", "வருக", "' ", "என", " ", "வேண்டும்", "\n", "வரிசையோர்க்கே", "\n", "\n", "பெரிதே", " ", "உலகம்", "; ", "பேணுநர்", "\n", "பலரே", ";", "\n", "\n", "மீளி", " ", "முன்பின்", " ", "ஆளி", "\n", "போல", ",", "\n", "\n", "உள்ளம்", " ", "உள்", " ", "அவிந்து", "\n", "அடங்காது", ", ", "வெள்ளென", "\n", "\n", "நோவாதோன்வயின்", " ", "திரங்கி", ",                    10", "\n", "\n", "வாயா", " ", "வன்", " ", "கனிக்கு", "\n", "உலமருவோரே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "வெளிமான்", " ", "துஞ்சிய", " ", "பின்", ", ", "அவன்", "\n", "தம்பி", " ", "இள", " ", "வெளிமானை", ", ", "'", "பரிசில்", "\n", "கொடு", "' ", "என", ", ", "அவன்", " ", "சிறிது", "\n", "கொடுப்பக்", " ", "கொள்ளாது", ", ", "பெருஞ்சித்திரனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஆளி (யாளி)", "\n", "\n", "\n", "\n"]},
{"link": "https://vaiyan.blogspot.com/2015/02/206.html", "title": "புறநானூறு 206", "content": ["\n", "\n", "அதியமான்", " ", "நெடுமான்", " ", "அஞ்சி", " ", "ஔவையார் அதியமானிடம் பரிசில் வேண்டி அவனது\nஅரண்மனைக்குச் சென்றார். வாயில்-காவலன் தடுத்தான். எனக்கு உள்ளே நுழையும் உரிமை உண்டு.\nதடுக்காதே எனக் கூறும் பாடல் இது.", "\n", "\n", "\n", "[அ]", "\n", "\n", "\n", "வாயிலோயே, வாயிலோயே,", "\n", "\n", "பரிசிலர் நாங்கள். வள்ளல்களின் காதில் தெளிவான\nமொழியை விதைத்து எண்ணிவந்த செயலை முடித்துக்கொள்ளும் உறுதி கொண்ட நெஞ்சம் உடையவர்கள்.\nசீர்வரிசை பெறுவதற்காக வருந்தும் வாழ்க்கை இது. அரசன் நெடுமான் அஞ்சி பரிசிலர்க்கு\nஅடைக்காத வாயிலை உடையவன். (நீ தடுக்காதே)", "\n", "\n", "\n", "[ஆ)", "\n", "\n", "\n", "அதியமான் நெடுமான் அஞ்சி காக்கும்-மன்னர்களின்\n", "(கடுமான், கடி – உரிச்சொல், பொருள் காப்பு)", " வழித்தோன்றல்.\n", "\n", "\n", "இப்படிப்பட்ட தன்னை அவன் அறியவில்லையா? அல்லது\nஎன் புலமையை அறியவில்லையா? (விளங்கவில்லை).", "\n", "\n", "\n", "[இ]", "\n", "\n", "\n", "அறிவும் புகழும் உடையவர்கள் மாண்டுபோயினர்\nஎன்று இந்த உலகம் பாழ்பட்டுப் போகவில்லை. (அறிவும் புகழும் கொண்ட வேறுபலர் இருக்கிறார்கள்).\nஅதனால் என் யாழைக் காப்பாற்றிக்கொள்கிறேன். அதனை என் பையில் ", "(கலம் என்னும் யாழ் வைக்கும் பை கலப்பை)", " வைத்துக்கொள்கிறேன்.\n", "\n", "\n", "\n", "[ஈ]", "\n", "\n", "\n", "விறகு வெட்டிப் பிழைக்கும் கை வலிமை கொண்ட\nசிறுவர்கள் கையில் கோடாரியும் இருக்கிறது. காடும் இருக்கிறது. அதைப்போல பரிசிலராகிய\nநாங்களும் எந்தப் பக்கம் சென்றாலும் சோறு பெறுவோம். ", "\n", "\n", "\n", "\n", "பாடல் [அகரப் பகுப்பு செருகல்]", "\n", "\n", "\n", "[அ]", "\n", "\n", "\n", "வாயிலோயே", "! ", "வாயிலோயே", "!", "\n", "\n", "வள்ளியோர்", " ", "செவிமுதல்", " ", "வயங்குமொழி", " ", "வித்தி", ", ", "தாம்", "\n", "\n", "உள்ளியது", " ", "முடிக்கும்", " ", "உரனுடை", " ", "உள்ளத்து", "\n", "\n", "வரிசைக்கு", " ", "வருந்தும்", " ", "இப்", " ", "பரிசில்", " ", "வாழ்க்கைப்", "\n", "\n", "பரிசிலர்க்கு", " ", "அடையா", " ", "வாயிலோயே", "!                 5", "\n", "\n", "\n", "[ஆ]", "\n", "\n", "\n", "கடுமான்", " ", "தோன்றல்", " ", "நெடுமான்", " ", "அஞ்சி", "\n", "\n", "தன்", " ", "அறியலன்கொல்", "? ", "என்", " ", "அறியலன்கொல்", "?", "\n", "\n", "\n", " [இ]", "\n", "\n", "\n", "அறிவும்", " ", "புகழும்", " ", "உடையோர்", " ", "மாய்ந்தென", ",", "\n", "\n", "வறுந்", " ", "தலை", " ", "உலகமும்", " ", "அன்றே", "; ", "அதனால்", ",", "\n", "\n", "காவினெம்", " ", "கலனே", "; ", "சுருக்கினெம்", " ", "கலப்பை", ";                                 10", "\n", "\n", "\n", "[ஈ]", "\n", "\n", "\n", "மரம்", " ", "கொல்", " ", "தச்சன்", " ", "கை", " ", "வல்", " ", "சிறாஅர்", "\n", "\n", "மழுவுடைக்", " ", "காட்டகத்து", " ", "அற்றே", "\n", "\n", "எத்", " ", "திசைச்", " ", "செலினும்", ", ", "அத்", " ", "திசைச்", " ", "சோறே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "அதியமான்", " ", "நெடுமான்", " ", "அஞ்சி", " ", "பரிசில்", " ", "நீட்டித்தானை", " ", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/208.html", "title": "புறநானூறு 208", "content": ["\n", "\n", "அதியமான் நெடுமான் அஞ்சி", "பற்பல குன்றும் மலையும் கடந்து பரிசில் பெற\nவந்து நின்றுகொண்டிருக்கும் என்னைப் பார்க்கவும் செய்யாமல் ‘இதனை ஏற்றுக்கொண்டு செல்லுங்கள்’\nஎன்று தந்து சொல்லி அனுப்புவதற்கு நான் என்ன பரிசில் வாணிகம் செய்ய வந்தவனா? என்னிடம்\nவிரும்பி வந்து தினை-அளவு பரிசில் தந்தாலும், அதன் அன்புப் பெருமைமையை உணர்ந்து நான்\nஏற்றுக்கொள்வேனே!", "\n", "\n", "    \n", "\n", "\n", "பாடல் (சொற்பிரிப்புப் பதிவு) ", "\n", "\n", "\n", "\n'", "குன்றும்", " ", "மலையும்", " ", "பல", " ", "பின்", "\n", "ஒழிய", ",", "\n", "\n", "வந்தனென்", ", ", "பரிசில்", " ", "கொண்டனென்", " ", "செலற்கு", "'\n", "என", "\n", "\n", "நின்ற", " ", "என்", " ", "நயந்து", "\n", "அருளி", ", '", "ஈது", " ", "கொண்டு", ",", "\n", "\n", "ஈங்கனம்", " ", "செல்க", ", ", "தான்", "'\n", "என", ", ", "என்னை", "\n", "\n", "யாங்கு", " ", "அறிந்தனனோ", ", ", "தாங்கு", "\n", "அருங்", " ", "காவலன்", "?    5", "\n", "\n", "காணாது", " ", "ஈத்த", " ", "இப்", "\n", "பொருட்கு", " ", "யான்", " ", "ஓர்", "\n", "\n", "வாணிகப்", " ", "பரிசிலன்", " ", "அல்லென்", ";\n", "பேணி", ",", "\n", "\n", "தினை", " ", "அனைத்துஆயினும்", ", ", "இனிது", "\n", "அவர்", "\n", "\n", "துணை", " ", "அளவு", " ", "அறிந்து", ",\n", "நல்கினர்", " ", "விடினே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "அதியமான்", " ", "நெடுமான்", " ", "அஞ்சியுழைச்", " ", "சென்ற", " ", "பெருஞ்சித்திரனாரைக்", " ", "காணாது", ",", "'", "இது", " ", "கொண்டு", " ", "செல்க", "!'\n", "என்று", " ", "அவன்", " ", "பரிசில்", " ", "கொடுப்பக்", " ", "கொள்ளாது", ", ", "அவர்", " ", "சொல்லியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/210.html", "title": "புறநானூறு 210", "content": ["\n", "\n", "\n", "\n", "குடக்கோச் சேரல் இரும்பொறை", "மக்களைத் துன்புறாமல் காக்கவேண்டியது மன்னன்\nகடமை.", "\n", "\n", "குரிசில், (மேன்மகனே),", "\n", "\n", "மக்களைக் காக்கவேண்டிய உன் உயர்வை எண்ணிப்பார்க்காமல்,\nகண்ணில் அன்பின் ஓட்டம் இல்லாமல் அறநெறி பிறழ்ந்து நீ காணப்படுவாயானால் எம்மைப் போன்றோர்\nதுன்புறுவதற்காக இவ்வுலகில் பிறக்கமாட்டார்கள் அல்லவா?", "\n", "\n", "குற்றமற்ற காதலை உடைய என் மனைவியின் உயிர்\nஏதோ புலம்பிக்கொண்டு சிறிதேனும் இருக்கவேண்டுமாயின் அவளது துன்பம் தீர நீ சிறிதேனும்\nநல்கியிருத்தல் வேண்டும். ", "நீ எதுவும் நல்கவில்லை. ", "\n", "\n", "உன்மீது சினம் கொண்டவர் அரண் காப்பகங்கள்\nபுலம்புவது போல நான் புலம்பிக்கொண்டு உன்னை விட்டுச் செல்கிறேன். ", "நீ நலமுடன் வாழ்வாயாக!\n", "\n", "\n", "\n", "\n", "பாடல் (சொற்பிரிப்புப் பதிவு) ", "\n", "\n", "\n", "\n", "மன்பதை", " ", "காக்கும்", " ", "நின்", "\n", "புரைமை", " ", "நோக்காது", ",", "\n", "\n", "அன்பு", " ", "கண்", " ", "மாறிய", "\n", "அறன்", " ", "இல்", " ", "காட்சியொடு", ",", "\n", "\n", "நும்மனோரும்", " ", "மற்று", " ", "இனையர்", " ", "ஆயின்", ",", "\n", "\n", "எம்மனோர்", " ", "இவண்", " ", "பிறவலர்", " ", "மாதோ", ";", "\n", "\n", "செயிர்", " ", "தீர்", " ", "கொள்கை", "\n", "எம்", " ", "வெங்", " ", "காதலி     5", "\n", "\n", "உயிர்", " ", "சிறிது", " ", "உடையள்ஆயின்", ",\n", "எம்வயின்", "\n", "\n", "உள்ளாது", " ", "இருத்தலோ", " ", "அரிதே", ";\n", "அதனால்", ",", "\n", "\n'", "அறன்", " ", "இல்", " ", "கூற்றம்", "\n", "திறன்", " ", "இன்று", " ", "துணியப்", "\n", "\n", "பிறன்", " ", "ஆயினன்கொல்", "? ", "இறீஇயர்", ",\n", "என்", " ", "உயிர்", "!' ", "என", "\n", "\n", "நுவல்வுறு", " ", "சிறுமையள்", " ", "பல", " ", "புலந்து", " ", "உறையும்\n10", "\n", "\n", "இடுக்கண்", " ", "மனையோள்", " ", "தீரிய", ", ", "இந்", "\n", "நிலை", "\n", "\n", "விடுத்தேன்", "; ", "வாழியர்", ", ", "குருசில்", "! ", "உதுக்", " ", "காண்", ":", "\n", "\n", "அவல", " ", "நெஞ்சமொடு", " ", "செல்வல்", "\n", "நிற்", " ", "கறுத்தோர்", "\n", "\n", "அருங்", " ", "கடி", " ", "முனை", "\n", "அரண்", " ", "போலப்", "\n", "\n", "பெருங்", " ", "கையற்ற", " ", "என்", "\n", "புலம்பு", " ", "முந்துறுத்தே", ". 15", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "சேரமான்", " ", "குடக்கோச்", " ", "சேரல்", "\n", "இரும்பொறை", " ", "பரிசில்", " ", "நீட்டித்தானைப்", " ", "பெருங்", "\n", "குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/209.html", "title": "புறநானூறு 209", "content": ["\n", "மூவன்", "நன்செய் நிலம் வளம் கொழிக்கும் நாட்டு அரசனே!\nபொய்கையில் இருக்கும் நாரை தனக்கு மீன் இரை கிடைக்காதது போல உழவர் அறுத்து வைத்திருக்கும்\nஅரியில் உள்ள நெல்லை உண்டு, அங்கிருந்து சென்று பூத்துக்கொண்டிருக்கும் ஆம்பல் மலரின்\nஇலையில், கடலலை இசையைக் கேட்டுக்கொண்டே உறங்கும் நாடு உன்னுடையது. ", " ", "\n", "\n", "\n", "\n", "பல்வகைப் பழங்களை உண்ணும் ஆசையோடு பெருமலைப்\nபள்ளத்தாக்குக்குப் பறந்து சென்று பழம் தீர்ந்துபோயிற்று என்று, ஏமாந்து திரும்பும்\nவௌவால் போல, பரிசு பெறலாம் என்னும் ஆவலோடு வந்து உன்னைப் புகழ்ந்து பாடிவிட்டு, வெறுங்கையோடு\nநான் திரும்பலாமா? வாள்வெற்றி கண்ட வள்ளலே எண்ணிப்பார்.  ", "\n", "\n", "\n", "\n", "நீ கொடுக்காவிட்டால் கெஞ்சுவேன் என்று எண்ணாதே.\nநீ நோயின்றி வாழ்வாயாக. நமக்குள் குறுநணி (இகல், மாறுபாடு) இருந்துபோகட்டும். கூந்தல்-வளம்\nமிக்க கோதையரின் கொஞ்சு-மொழியைத் தேடித் திரியும் உன் மார்பும், நீ அவர்களோடு குலாவிக்கொண்டிருக்கும்\nஇருக்கைகளும் இருந்துபோகட்டும். ", "\n", "\n", "\n", "\n", "பாடல் (சொற்பிரிப்புப் பதிவு) ", "\n", "\n", "\n", "\n", "பெறாது", " ", "பெயரும்", " ", "புள்ளினம்", "\n", "போல", ", ", "நின்", "\n", "\n", "பொய்கை", " ", "நாரை", " ", "போர்வில்", "\n", "சேக்கும்", "\n", "\n", "நெய்தல்", " ", "அம்", " ", "கழனி", ",\n", "நெல்", " ", "அரி", " ", "தொழுவர்", "\n", "\n", "கூம்பு", " ", "விடு", " ", "மெண்", "\n", "பிணி", " ", "அவிழ்ந்த", " ", "ஆம்பல்", "\n", "\n", "அகல்", " ", "அடை", " ", "அரியல்", "\n", "மாந்தி", ", ", "தெண்", " ", "கடல்  ", "5", "\n", "\n", "படு", " ", "திரை", " ", "இன்", "\n", "சீர்ப்", " ", "பாணி", " ", "தூங்கும்", "\n", "\n", "மென்", " ", "புல", " ", "வைப்பின்", "\n", "நல்", " ", "நாட்டுப்", " ", "பொருந", "!", "\n", "\n", "பல்", " ", "கனி", " ", "நசைஇ", ",\n", "அல்கு", " ", "விசும்பு", " ", "உகந்து", ",", "\n", "\n", "பெரு", " ", "மலை", " ", "விடரகம்", "\n", "சிலம்ப", " ", "முன்னி", ",", "\n", "\n", "பழனுடைப்", " ", "பெரு", " ", "மரம்", " ", "தீர்ந்தென", ",\n", "கையற்று", ",                              10", "\n", "\n", "நசை", " ", "தர", " ", "வந்து", ",\n", "நின்", " ", "இசை", " ", "நுவல்", " ", "பரிசிலென்", "\n", "\n", "வறுவியேன்", " ", "பெயர்கோ", "? ", "வாள்", " ", "மேம்படுந", "!", "\n", "\n", "ஈயாய்", " ", "ஆயினும்", ", ", "இரங்குவென்\nஅல்லேன்", ";", "\n", "\n", "நோய்", " ", "இலை", " ", "ஆகுமதி", ";\n", "பெரும", "! ", "நம்முள்   ", "15", "\n", "\n", "குறு", " ", "நணி", " ", "காண்குவதாக", "\n", "நாளும்", ",", "\n", "\n", "நறும்", " ", "பல்", " ", "ஒலிவரும்", "\n", "கதுப்பின்", ", ", "தே", " ", "மொழி", ",", "\n", "\n", "தெரிஇழை", " ", "மகளிர்", " ", "பாணி", "\n", "பார்க்கும்", "\n", "\n", "பெரு", " ", "வரை", " ", "அன்ன", "\n", "மார்பின்", ",", "\n", "\n", "செரு", " ", "வெஞ்", " ", "சேஎய்", "!\n", "நின்", " ", "மகிழ்", " ", "இருக்கையே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "மூவன்", " ", "பரிசில்", " ", "நீட்டித்தானைப்", " ", "பெருந்தலைச்", " ", "சாத்தனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வௌவால்", "பழம் தீர்ந்துபோயிற்று என்று", "மீளும் வௌவால் போல", "நான் பரிசில் இல்லாமல்", "திரும்பட்டுமா", "\n", "\n", "\n", "\n"]},
{"link": "https://vaiyan.blogspot.com/2015/03/211.html", "title": "புறநானூறு 211", "content": ["\n", "குடக்கோச் சேரல் இரும்பொறை", "\n", "அரசன் பரிசில் தருவது போலப் பாசாங்கு செய்தான்.\nஏமாந்த புலவர் எடுத்துக்கூறிப் பாராட்டிவிட்டு இல்லம் திரும்புகிறார்.", "\n", "\n", "அ", "\n", "\n", "மழைமேகம் அரவின் தலை துண்டாகும்படி மின்னி\nஇடித்துப் பொழிவது போல முரசு முழங்கும் பெரும் படையுடன் சென்று பகையரசர் அழியும்படி\nவெற்றி கொள்ளும் புகழ் மிக்க தோன்றலே (பெருமகனே)!", "\n", "\n", "ஆ", "\n", "\n", "நீ வள்ளல் ஆதலால் உன்னை நினைத்துப் பரிசில்\nபெற வந்த இவன் (நான்) வணங்குவான் என்று எண்ணி நீ நினைத்ததை நிறைவேற்றிக்கொண்டாய். உன்னிடம்\nபரிசில் பெறாதவர்கள் உன்மீது கொடுமை கூறினாலும் நீ அதனை நீ பொருட்டாக எடுத்துக்கொள்ளவில்லை.\n", "\n", "\n", "இ", "\n", "\n", "கொடுப்பதற்காக நீ கையில் வைத்திருப்பது போலக்\nகாட்டிக்கொள்கிறாய். மறுநாள் ஏமாற்றிவிடுகிறாய். அது கண்டு இரவலர் வருந்துவதற்காக நீ\nநாணுவது இல்லை. ", "\n", "\n", "ஈ", "\n", "\n", "என் நுண்ணிய நா வருந்தும்படி உன்னைப் புகழ்ந்து\nபாடப்பாட அதன் புகழை வெற்றி கொண்ட உன் அகன்ற மார்பில் பதிவேற்றிக் கொண்டாய். உன்னைத்\nதொழுகிறேன். போற்றுகிறேன். நீ ஏமாற்றுவதை எடுத்துக்காட்டிவிட்டுச் செல்கிறேன். ", "\n", "\n", "உ", "\n", "என் இல்லம் செல்கிறேன். அங்கே சுவர்வளையில்\nவாழும் வீட்டு எலி மாறி மாறி வந்து பார்த்துவிட்டு உணவுப்பொருள் இல்லாமல் மாண்டுபோயிற்று.\nஎன் மகன் தாய்முலையில் பால் இல்லாமையால் பல்லால் கடித்து அதில் குருதி வரவே பால் குடிப்பதையே\nமறந்துபோய்விட்டான். அவனை வைத்துக்கொண்டிருக்கும் என் மனைவியிடம் செல்கிறேன். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "பொருள் விளக்க\nஅகரப் பகுப்பு செருகப்பட்டுள்ளது", "\n", "\n", "அ", "\n", "\n", "அஞ்சுவரு", " ", "மரபின்", " ", "வெஞ்", " ", "சினப்", "\n", "புயலேறு", "\n", "\n", "அணங்குடை", " ", "அரவின்", " ", "அருந்", " ", "தலை", "\n", "துமிய", ",", "\n", "\n", "நின்று", " ", "காண்பன்ன", " ", "நீள்", "\n", "மலை", " ", "மிளிர", ",", "\n", "\n", "குன்று", " ", "தூவ", " ", "எறியும்", "\n", "அரவம்", " ", "போல", ",", "\n", "\n", "முரசு", " ", "எழுந்து", " ", "இரங்கும்", "\n", "தானையொடு", " ", "தலைச்சென்று", ",     5", "\n", "\n", "அரைசு", " ", "படக்", " ", "கடக்கும்", "\n", "உரைசால்", " ", "தோன்றல்", "! ", "நின்", "\n", "\n", "ஆ", "\n", "\n", "உள்ளி", " ", "வந்த", " ", "ஓங்கு", "\n", "நிலைப்", " ", "பரிசிலென்", ",", "\n", "\n'", "வள்ளியை", " ", "ஆதலின்", " ", "வணங்குவன்", "\n", "இவன்", "' ", "என", ",", "\n", "\n", "கொள்ளா", " ", "மாந்தர்", " ", "கொடுமை", "\n", "கூற", ", ", "நின்", "\n", "\n", "உள்ளியது", " ", "முடித்தோய்", " ", "மன்ற", "; ", "முன்", " ", "நாள்  10", "\n", "\n", "இ", "\n", "\n", "கை", " ", "உள்ளது", " ", "போல்", "\n", "காட்டி", ", ", "வழி", " ", "நாள்", "\n", "\n", "பொய்யொடு", " ", "நின்ற", " ", "புறநிலை", " ", "வருத்தம்", "\n", "\n", "நாணாய்", " ", "ஆயினும்", ", ", "நாணக்", "\n", "கூறி", ", ", "என்", "\n", "\n", "ஈ", "\n", "\n", "நுணங்கு", " ", "செந்", " ", "நா", "\n", "அணங்க", " ", "ஏத்தி", ",", "\n", "\n", "பாடப்", " ", "பாடப்", " ", "பாடுபுகழ்", "\n", "கொண்ட", " ", "நின் 15", "\n", "\n", "ஆடு", " ", "கொள்", " ", "வியன்", "\n", "மார்பு", " ", "தொழுதனென்", " ", "பழிச்சிச்", "\n", "\n", "செல்வல்", " ", "அத்தை", ", ", "யானே", "\n", "வைகலும்", ",", "\n", "\n", "உ", "\n", "\n", "வல்சி", " ", "இன்மையின்", " ", "வயின்வயின்", "\n", "மாறி", ",", "\n", "\n", "இல்", " ", "எலி", " ", "மடிந்த", "\n", "தொல்", " ", "சுவர்", " ", "வரைப்பின்", ",", "\n", "\n", "பாஅல்", " ", "இன்மையின்", " ", "பல்", "\n", "பாடு", " ", "சுவைத்து", ",       20", "\n", "\n", "முலைக்கோள்", " ", "மறந்த", " ", "புதல்வனொடு", ",", "\n", "\n", "மனைத்", " ", "தொலைந்திருந்த", " ", "என்", "\n", "வாள்நுதல்", " ", "படர்ந்தே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடா", " ", "நிலை", ".", "\n", "\n", "சேரமான்", " ", "குடக்கோச்", " ", "சேரல்", "\n", "இரும்பொறை", " ", "பரிசில்", " ", "நீட்டித்தானைப்", " ", "பெருங்", "\n", "குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பாடலில் இந்த எலி", "உணவு இல்லாமல்", "மாண்டுபோயிற்று", "\n", "\n", "\n", "\n"]},
{"link": "https://vaiyan.blogspot.com/2015/03/212.html", "title": "புறநானூறு 212", "content": ["\n", "கோப்பெருஞ்சோழன்", "பாண்டிநாட்டுப் பிசிர் என்னும் ஊரில் வாழும்\nபுலவர் பிசிராந்தையார் கோப்பெருஞ்சோழனைப்பற்றிப் சொல்கிறார்:", "\n", "\n", "உம் அரசன் யார் என்றால், அவன் கோப்பெருஞ்சோழன்.\nஅவன் கோழியூரில் ", "(உறையூரில்)", " இருக்கிறான். துளையில்லாத\nநட்புக் கொண்டுள்ள பொத்தி ", "(பொத்தியார்)", " தோழமையோடு\nவாழ்கிறான். சிரித்து மகிழும் சீர்மையுடன் வாழ்கிறான். இசைவாணர் பாணர்களின் பசிக்குப்\nபகைவனாக, அவர்களின் பசுமை நிறைந்த சுற்றத்தானாக வாழ்கிறான்.    ", "\n", "\n", "கோழியூர் தூக்கமில்லாத ", "(மடியா)", " விழாக்கோலமாக என்றும் திகழும் ஊர். அந்த விழா\nஉழவர் ", "(களமர்)", " தொழில் மடிந்திருக்கும் காலத்தில்\nநிகழும். அவர்கள் தம் விளைச்சலில் ", "(நெல்லில்)", " விளைந்த\nகள்ளை உண்பர். ஆமைக்கறிக் குழம்போடு ", "(புழுக்கு)", "\nஉண்பர். ஆசை தீர ", "(காமம் வீட)", " உண்பர். ஆரல் மீனைச்\nசுட்டுச் சேர்த்துக்கொண்டு உண்பர். வைகறை விடியலில் உண்பர். (உண்டபின் அவர்களின் விழா)\n ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n'", "நும்", " ", "கோ", " ", "யார்", "?'\n", "என", " ", "வினவின்", ", ", "எம்", " ", "கோக்", "\n", "\n", "களமர்க்கு", " ", "அரித்த", " ", "விளையல்", " ", "வெங்", "\n", "கள்", "\n", "\n", "யாமைப்", " ", "புழுக்கின்", " ", "காமம்", "\n", "வீட", " ", "ஆரா", ",", "\n", "\n", "ஆரல்", " ", "கொழுஞ்", " ", "சூடு", "\n", "அம்", " ", "கவுள்", " ", "அடாஅ", ",", "\n", "\n", "வைகு", " ", "தொழில்", " ", "மடியும்", "\n", "மடியா", " ", "விழவின்  5", "\n", "\n", "யாணர்", " ", "நல்", " ", "நாட்டுள்ளும்", ",\n", "பாணர்", "\n", "\n", "பைதல்", " ", "சுற்றத்துப்", " ", "பசிப்", "\n", "பகை", " ", "ஆகி", ",", "\n", "\n", "கோழியோனே", ", ", "கோப்பெருஞ்சோழன்", "\n", "\n", "பொத்து", " ", "இல்", " ", "நண்பின்", "\n", "பொத்தியொடு", " ", "கெழீஇ", ",", "\n", "\n", "வாய்", " ", "ஆர்", " ", "பெரு", "\n", "நகை", " ", "வைகலும்", " ", "நக்கே", ".            10", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "கோப்பெருஞ்சோழனைப்", " ", "பிசிராந்தையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இக்கால உறையூர், அங்குள்ள கோயிலுடன்", "அக்காலக் கோப்பெருஞ்சோழன் தலைநகரம் ", "\n", "\n", "\n", "\n"]},
{"link": "https://vaiyan.blogspot.com/2015/03/213.html", "title": "புறநானூறு 213", "content": ["\n", "\n", "கோப்பெருஞ்சோழன்", "வேந்தே, நீ வெற்றி கண்ட விறல் (வீறாப்பு)\nவிரிந்திருக்கும் வெண்கொற்றக் குடை உடையவன்தான். ", "என்றாலும் எண்ணிப்பார். ", "உன் மக்கள்\nஇருவர் உன்மேல் போர் தொடுத்திருக்கின்றனர். ", "நினைத்துப் பார்த்தால் அவர்கள் உன் பகைவர்\nஅல்லர். ", "என்றாலும் போர்க்கோலத்தோடு உன்னை எதிர்த்து நிற்கின்றனர். ", "வேறு வகையில் நினைத்துப்\nபார்த்தாலும், நீயும் அவர்களுக்குப் பகைவன் இல்லை. ", "அப்படி இருக்கும் நிலையில் போர்க்குதிரைமேல்\nவருகிறாய்.  ", "\n", "\n", "\n", "2", "\n", "\n", "போரில் வெற்றி கண்ட புகழைப் பரப்பிக்கொண்டு\nநாடாண்டு நீ மேலுலகம் செல்லும் காலத்தில் உன் ஆட்சித் தாயம் அவர்களுக்குத்தானே உரித்தாகப்போகிறது.  ", "\n", "\n", "3", "\n", "\n", "இதனையெல்லாம் நீயே அறிவாய். ", "இன்னும் சொல்கிறேன்\nகேள். ", "இந்த ஆட்சியுரிமைப் போரில் உன் மக்கள் தோற்றால் பிற்காலத்தில் உன் செல்வத்தையெல்லாம்\nயாருக்குத் தரப்போகிறாய். ", "போரை விரும்பும் செல்வனே! ", "நீ அவர்களிடம் தோற்றால் உன்னை இகழ்பவர்கள்\nமகிழும் பழிதானே உனக்கு மிச்சமாகும். ", "\n", "\n", "4", "\n", "\n", "அதனால் போரிடுவதைக் கைவிடுக. ", "நெஞ்சழிந்து\nவாழ்பவர்களுக்கு உதவுவதற்காக விரைந்தெழுந்து வருக. ", "உன் ஆட்சிக்கு அடியில் வாழ்பவர்களுக்கு\nநல்லது செய்ய வருக. ", "வானுலகப் பெருமக்கள் ஆசைத் துடிப்போடு உன்னை விருந்தினனாக வரவேற்கும்\nசெயலைச் செய்வாயாக. ", "\n", "\n", "(புலவர் கூறிய இந்த அறிவுரையைக் கேட்ட அரசன்\nவடக்கிருந்து உயிர் நீத்த செய்தியை வேறு பாடல்கள் தெரிவிக்கின்றன)", "\n", "\n", " \n", "\n", "\n", "பாடல் (சொற்பிரிப்புப்\nபதிவு)", "\n", "\n1", "\n", "\n", "மண்டு", " ", "அமர்", " ", "அட்ட", "\n", "மதனுடை", " ", "நோன்", " ", "தாள்", ",", "\n", "\n", "வெண்குடை", " ", "விளக்கும்", ", ", "விறல்", " ", "கெழு", " ", "வேந்தே", "!", "\n", "\n", "பொங்கு", " ", "நீர்", " ", "உடுத்த", "\n", "இம்", " ", "மலர்", " ", "தலை", " ", "உலகத்து", ",", "\n", "\n", "நின்தலை", " ", "வந்த", " ", "இருவரை", "\n", "நினைப்பின்", ",", "\n", "\n", "தொன்று", " ", "உறை", " ", "துப்பின்", "\n", "நின்", " ", "பகைஞரும்", " ", "அல்லர்", ",                 5", "\n", "\n", "அமர்", " ", "வெங்", " ", "காட்சியொடு", "\n", "மாறு", " ", "எதிர்பு", " ", "எழுந்தவர்", ";", "\n", "\n", "நினையும்காலை", ", ", "நீயும்", " ", "மற்றவர்க்கு", "\n", "\n", "அனையை", " ", "அல்லை", "; ", "அடு", "\n", "மான்", " ", "தோன்றல்", "!", "\n", "\n", "2", "\n", "\n", "பரந்து", " ", "படு", " ", "நல்", "\n", "இசை", " ", "எய்தி", ", ", "மற்று", " ", "நீ", "\n", "\n", "உயர்ந்தோர்", " ", "உலகம்", " ", "எய்தி", "; ", "பின்னும் 10", "\n", "\n", "ஒழித்த", " ", "தாயம்", " ", "அவர்க்கு", "\n", "உரித்தன்றே", ":", "\n", "\n", "3", "\n", "\n", "அதனால்", ", ", "அன்னது", " ", "ஆதலும்", "\n", "அறிவோய்", "! ", "நன்றும்", "\n", "\n", "இன்னும்", " ", "கேண்மதி", ", ", "இசை", "\n", "வெய்யோயே", "!", "\n", "\n", "நின்ற", " ", "துப்பொடு", " ", "நிற்", "\n", "குறித்து", " ", "எழுந்த", "\n", "\n", "எண்", " ", "இல்", " ", "காட்சி", "\n", "இளையோர்", " ", "தோற்பின்", ",         15", "\n", "\n", "நின்", " ", "பெருஞ்", " ", "செல்வம்", "\n", "யார்க்கு", " ", "எஞ்சுவையே", "?", "\n", "\n", "அமர்", " ", "வெஞ்", " ", "செல்வ", "!\n", "நீ", " ", "அவர்க்கு", " ", "உலையின்", ",", "\n", "\n", "இகழுநர்", " ", "உவப்ப", ", ", "பழி", "\n", "எஞ்சுவையே", ";", "\n", "\n", "4", "\n", "\n", "அதனால்", ", ", "ஒழிகதில்", " ", "அத்தை", ",\n", "நின்", " ", "மறனே", "! ", "வல்", " ", "விரைந்து", "\n", "\n", "எழுமதி", "; ", "வாழ்க", ", ", "நின்", "\n", "உள்ளம்", "! ", "அழிந்தோர்க்கு    20", "\n", "\n", "ஏமம்", " ", "ஆகும்", " ", "நின்", "\n", "தாள்", " ", "நிழல்", " ", "மயங்காது", "\n", "\n", "செய்தல்", " ", "வேண்டுமால்", ", ", "நன்றே", "\n", "வானோர்", "\n", "\n", "அரும்", " ", "பெறல்", " ", "உலகத்து", "\n", "ஆன்றவர்", "\n", "\n", "விதும்புறு", " ", "விருப்பொடு", " ", "விருந்து", " ", "எதிர்", " ", "கொளற்கே", ".", "\n", "\n", "\n", "\n", "திணை", " ", "வஞ்சி", "; ", "துறை", "\n", "துணைவஞ்சி", ".", "\n", "\n", "கோப்பெருஞ்சோழன்", " ", "மக்கள்மேல்", " ", "சென்றானைப்", " ", "புல்லாற்றூர்", " ", "எயிற்றியனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/215.html", "title": "புறநானூறு 215", "content": ["\n", "கோப்பெருஞ்சோழன்", "\n", "\n", "\n", "என் உயிரைப் பாதுகாக்கும் நண்பன் பாண்டிய\nநாட்டில் பிசிர் என்னும் ஊரில் இருக்கிறான் என்று கூறுவர். ", "நான் செல்வம் வைத்திருக்கும்\nகாலத்தில் அவன் என்னிடம் வராவிட்டாலும் நான் துன்புறும் காலத்தில் என்னிடம் வராமல்\nஇருக்கமாட்டான்.", "\n", "\n", "  ", "\n", "\n", "தென்னம்பொருப்பு = தென்திசையிலுள்ள பொதியமலை.\nபாண்டிய நாடு இந்த மலையால் சிறப்பினைப் பெற்றது.", "\n", "\n", "பிசிர் என்னும் ஊர் – அவரைக்காய் மிகுதியாக\nவிளையும் ஊர். அவரைக்காய் பறிப்பவர்கள் ஆயர்-மகளிர் தரும் புளித்த தயிர்சோற்றை உண்பர்.\nஅவள் அதனை வேளைக் கீரைப் பொறியலோடு தருவாள். அது வரகுச்சோறு. (வரகின் அவைப்புறு வாக்கல்\n– அவியலாக ஆக்கிய சோறு) இதனை வயிறார உண்டுகொண்டு அவரை கொய்வர். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கவைக்", " ", "கதிர்", " ", "வரகின்", "\n", "அவைப்புறு", " ", "வாக்கல்", "\n", "\n", "தாது", " ", "எரு", " ", "மறுகின்", "\n", "போதொடு", " ", "பொதுளிய", "\n", "\n", "வேளை", " ", "வெண்", " ", "பூ", "\n", "வெண்", " ", "தயிர்க்", " ", "கொளீஇ", ",", "\n", "\n", "ஆய்மகள்", " ", "அட்ட", " ", "அம்", "\n", "புளி", " ", "மிதவை", "\n", "\n", "அவரை", " ", "கொய்யுநர்", " ", "ஆர", "\n", "மாந்தும்    5", "\n", "\n", "தென்னம்", " ", "பொருப்பன்", " ", "நல்", "\n", "நாட்டுள்ளும்", "\n", "\n", "பிசிரோன்", " ", "என்ப", ", ", "என்", " ", "உயிர்", "\n", "ஓம்புநனே", ";", "\n", "\n", "செல்வக்", " ", "காலை", " ", "நிற்பினும்", ",", "\n", "\n", "அல்லற்", " ", "காலை", " ", "நில்லலன்\nமன்னே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "கோப்பெருஞ்சோழன்", ", ", "'", "பிசிராந்தையார்", " ", "வாரார்", "' ", "என்ற", " ", "சான்றோர்க்கு", ", ", "'", "அவர்", " ", "வருவார்", "' ", "என்று", " ", "சொல்லியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "நண்பன் பிசிராந்தையார்", "தன்னிடம் உறுதியாக வருவார்", "என்றான் வடக்கிருக்கிருந்த", "அரசன் கோப்பெருஞ்சோழன்", "\n", "\n", "\n", "\n"]},
{"link": "https://vaiyan.blogspot.com/2015/03/214.html", "title": "புறநானூறு 214", "content": ["\n", "கோப்பெருஞ்சோழன்", "உயிர் துறக்க விரும்பி வடக்கிருக்கும் அரசன்\nகோப்பெருஞ்சோழன் கண்ட மெய்யுணர்வு இது.", "\n", "\n", "நல்வினை நம்மாலும் செய்யமுடியுமா என்று ஐயப்பட்டுக்கொண்டே\nவாழ்பவர் நெஞ்சத்தில் துணிவு இல்லாத கோழைகள் ஆவர். ", "\n", "\n", "மிகப் பெரிய விலங்காகிய யானை வேட்டைக்குச்\nசென்றவன் அதனைப் பெறவும் முடியும். ", "குறும்பூழ் என்னும் சிறிய பறவையை வேட்டையாடச் சென்றவன்\nவேறுங்கையோடு திரும்புதலும் உண்டு. ", "\n", "\n", "அதனால் ", "உயர்ந்ததை உள்ளி\nஊக்கம் கொள்ளவேண்டும். ", "அவர்களின் முயற்சியால் அது அவருக்குக் கைகூடும். ", "அதனால் ", "அவருக்கு\nஅடைவதற்கு அரிய உலகின்பத்தைத் துய்க்கும் பேறு கிட்டும். ", "அது கிடாக்காவிட்டால் மறுபிறவி\nஇல்லாத பேறாவது கிடைக்கும். ", "நல்ல பிறவி கிட்டாமல் போனாலும், இமயத்தில் பறக்கும் கொடி\nபோல அனைவருக்கும் தெரியும் புகழோடு இந்த உலகில் வாழும் பேறு பெறுதல் உறுதி. ", "எனவே நல்லனவற்றை\nஉறுதிப்பாட்டோடு செய்தல் வேண்டும்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n'", "செய்குவம்கொல்லோ", ", ", "நல்வினை", "?' ", "எனவே", "\n", "\n", "ஐயம்", " ", "அறாஅர்", ", ", "கசடு", "\n", "ஈண்டு", " ", "காட்சி", "\n", "\n", "நீங்கா", " ", "நெஞ்சத்துத்", " ", "துணிவு", "\n", "இல்லோரே", ";", "\n", "\n", "யானை", " ", "வேட்டுவன்", " ", "யானையும்", "\n", "பெறுமே", ";", "\n", "\n", "குறும்பூழ்", " ", "வேட்டுவன்", " ", "வறுங்", " ", "கையும்", " ", "வருமே", ":        5", "\n", "\n", "அதனால்", ", ", "உயர்ந்த", " ", "வேட்டத்து", "\n", "உயர்ந்திசினோர்க்கு", ",", "\n", "\n", "செய்வினை", " ", "மருங்கின்", " ", "எய்தல்", " ", "உண்டு", " ", "எனின்", ",", "\n", "\n", "தொய்யா", " ", "உலகத்து", " ", "நுகர்ச்சியும்", "\n", "கூடும்", ";", "\n", "\n", "தொய்யா", " ", "உலகத்து", " ", "நுகர்ச்சி", "\n", "இல்", " ", "எனின்", ",", "\n", "\n", "மாறிப்", " ", "பிறப்பின்", " ", "இன்மையும்", "\n", "கூடும்", ";                                10", "\n", "\n", "மாறிப்", " ", "பிறவார்", " ", "ஆயினும்", ",\n", "இமயத்துக்", "\n", "\n", "கோடு", " ", "உயர்ந்தன்ன", " ", "தம்", "\n", "இசை", " ", "நட்டு", ",", "\n", "\n", "தீது", " ", "இல்", " ", "யாக்கையொடு", "\n", "மாய்தல்", " ", "தவத்", " ", "தலையே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "கோப்பெருஞ்சோழன்", " ", "வடக்கிருந்தான்", " ", "சொற்றது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "வடக்கிருந்து உயிர் துறக்கும் கோப்பெருஞ்சோழன்", "\n", "\n", "\n", "\n"]},
{"link": "https://vaiyan.blogspot.com/2015/03/216.html", "title": "புறநானூறு 216", "content": ["\n", "\n", "கோப்பெருஞ்சோழன்", "கோப்பெருஞ்சோழன் வடக்கிருந்தான். ", "தன் நண்பன்\nபிசிராந்தையார் என்னுடன் வடக்கிருக்க வருவார், அவருக்கும் இடம் ஒதுக்குங்கள் என்கிறான்.", "\n", "\n", "என்னைப்பற்றி அவரும், அவரைப்பற்றி நானும்\nகேள்விப்பட்டிருக்கிறோமே அல்லாமல் ஒருவரை ஒருவர் நேரில் கண்டதில்லை. ", "இவ்வாறு பல ஆண்டுகள்\nகழிந்துபோயின. ", "என்றாலும் எங்களிடையே குற்றமற்ற உள்ளத்தோடு பழகிய உரிமை நட்பு உண்டு. ", "இந்த உரிமையால் நேரில் தோன்றுவாரா, என்னைப் போலவே என்னுடன் வடக்கிருப்பாரா என்றெல்லாம்\nஐயம் கொள்ளாதீர்கள். ", "\n", "நிறைந்த அறிவாளிகளே", "\n", "\n", "அவன் இகழத் தக்கவன் அல்லன். ", "இனியவன். ", "நட்பால்\nஇருவரும் கட்டுண்டு கிடக்கிறோம். ", "நட்பின் புகழ் கெடுமாறு வரும் பொய்மையை (போலித்தன்மையை)\nஅவன் விரும்பமாட்டான். ", "\n", "\n", "தன் பெயரைச் சொல்லும்போது ‘பேதைச்சோழன்’\nஎன்று என் பெயரையும் சேர்த்துக் குறிப்பிடுவான். ", "இப்படிப்பட்ட சிறந்த காதல் உரிமை அவனுக்கு\nஉண்டு. ", "\n", "\n", "மேலும்,", "\n", "\n", "நான் இத்தகைய நிலையில் (வடக்கிருக்கும் துன்பத்தில்)\nஇருக்கும்போது அவன் அங்கே நிற்கமாட்டான். ", "உடனே வருவான். ", "அவனுக்கும் வடக்கிருக்க இடம்\nஒதுக்கிவையுங்கள். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n'", "கேட்டல்", " ", "மாத்திரை", " ", "அல்லது", ",\n", "யாவதும்", "\n", "\n", "காண்டல்", " ", "இல்லாது", " ", "யாண்டு", "\n", "பல", " ", "கழிய", ",", "\n", "\n", "வழு", " ", "இன்று", " ", "பழகிய", "\n", "கிழமையர்", " ", "ஆயினும்", ",", "\n", "\n", "அரிதே", " ", "தோன்றல்", " ", "அதற்பட", "\n", "ஒழுகல்", "' ", "என்று", ",", "\n", "\n", "ஐயம்", " ", "கொள்ளன்மின்", ", ", "ஆர்", "\n", "அறிவாளீர்", "!             5", "\n", "\n", "இகழ்விலன்", "; ", "இனியன்", "; ", "யாத்த", " ", "நண்பினன்", ";", "\n", "\n", "புகழ்", " ", "கெட", " ", "வரூஉம்", "\n", "பொய்", " ", "வேண்டலனே", ";", "\n", "\n", "தன்", " ", "பெயர்", " ", "கிளக்கும்காலை", ",\n'", "என்", " ", "பெயர்", "\n", "\n", "பேதைச்", " ", "சோழன்", "' ", "என்னும்", ",\n", "சிறந்த", "\n", "\n", "காதற்", " ", "கிழமையும்", " ", "உடையன்", ";\n", "அதன்தலை", ",                10", "\n", "\n", "இன்னது", " ", "ஓர்", " ", "காலை", "\n", "நில்லலன்", ";", "\n", "\n", "இன்னே", " ", "வருகுவன்", "; ", "ஒழிக்க", ",\n", "அவற்கு", " ", "இடமே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "கோப்பெருஞ்சோழன்", " ", "வடக்கிருந்தான்", ", ", "'", "பிசிராந்தையார்க்கு", " ", "இடன்", " ", "ஒழிக்க", "!' ", "என்றது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/217.html", "title": "புறநானூறு 217", "content": ["\n", "\n", "கோப்பெருஞ்சோழன்", "கோப்பெருஞ்சோழனோடு\nவடக்கிருக்கத் துணிந்த பிசிராந்தையார் செயல் நினைக்கும்போது வியப்பாக உள்ளது.", "\n", "\n", "பிறன்\nநாட்டில் தோன்றிச் சிறப்புற்றிருக்கும் ஒருவனைப் போற்றி, அவன்மீதுள்ள நட்பு மட்டுமே\nதுணையாக நிற்க, இப்படி வடக்கிருக்கும் காலத்தில் இங்கு வருதல் அதைக்காட்டிலும் வியப்பாக\nஉள்ளது.", "\n", "\n", "பிசிராந்தையார்\nவருவார் என்று கூறினானே அந்தக் கோப்பெருஞ்சோழன் பெருமையும், அச் சொல் பழுதுபோகாமல்\nஇங்கு வந்தானே புலவன் பிசிராந்தையார் இவனது அறிவும் நினைத்துப்பார்க்கும்போது வியப்பானது\nஎல்லை கடந்து நிற்கிறது. ", "\n", "\n", "தன் அரசுக்கோல்\nஆட்சி இயங்காத தேசத்தில் வாழும் ஒருவனின் நெஞ்சில் இடம் பெற்றுள்ள சான்றோன் ஒருவனை\nஇழந்துள்ள இந்த  உலகம் இனி என்ன ஆகுமோ? ", "இரக்கம்\nகொண்டு வருந்தத் தக்கதாக உள்ளது. ", "\n", "\n", "\n", "\n", "பாடல் (சொற்பிரிப்புப் பதிவு)", "\n", "\n", "\n", "\n", "நினைக்கும்", "\n", "காலை", " ", "மருட்கை", " ", "உடைத்தே", ",", "\n", "\n", "எனைப்", "\n", "பெருஞ்", " ", "சிறப்பினோடு", "\n", "ஈங்கு", " ", "இது", " ", "துணிதல்", ";", "\n", "\n", "அதனினும்", "\n", "மருட்கை", " ", "உடைத்தே", ", ", "பிறன்", " ", "நாட்டுத்", "\n", "\n", "தோற்றம்", "\n", "சான்ற", " ", "சான்றோன்", " ", "போற்றி", ",", "\n", "\n", "இசை", "\n", "மரபு", " ", "ஆக", ", ", "நட்புக்", " ", "கந்து", " ", "ஆக", ",   5", "\n", "\n", "இனையது", "\n", "ஓர்", " ", "காலை", " ", "ஈங்கு", " ", "வருதல்", ";", "\n", "\n", "'", "வருவன்", "' ", "என்ற", " ", "கோனது", " ", "பெருமையும்", ",", "\n", "\n", "அது", "\n", "பழுது", " ", "இன்றி", " ", "வந்தவன்", " ", "அறிவும்", ",", "\n", "\n", "வியத்தொறும்", "\n", "வியத்தொறும்", "\n", "வியப்பு", " ", "இறந்தன்றே", ";", "\n", "\n", "அதனால்", ",\n", "தன்", " ", "கோல்", " ", "இயங்காத்", " ", "தேயத்து", " ", "உறையும் 10", "\n", "\n", "சான்றோன்", "\n", "நெஞ்சுறப்", " ", "பெற்ற", " ", "தொன்று", " ", "இசை", "\n", "\n", "அன்னோனை", "\n", "இழந்த", " ", "இவ்", " ", "உலகம்", "\n", "\n", "என்", "\n", "ஆவதுகொல்", "? ", "அளியது", " ", "தானே", "!", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "கோப்பெருஞ்சோழன்", " ", "வடக்கிருந்தானுழைச்", " ", "சென்ற", " ", "பிசிராந்தையாரைக்", " ", "கண்டு", " ", "பொத்தியார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/218.html", "title": "புறநானூறு 218", "content": ["\n", "கோப்பெருஞ்சோழன்", "நிலத்துக்கு அடியில் கிடைக்கும்", " பொன், ", "கடலுக்கு அடியில் பவளப் பாறைகள் உள்ள இடங்களில் கிடைக்கும்", "\nபவளம், ", "கடலுக்கு\nஅடியில் சில நிலப்பரப்புகளில் கிடைக்கும்", " முத்து, மலைநிலப் பகுதிகளில் கிடைக்கும்\nமணி ஆகியவை கிடைக்கும் இடங்கள் வெவ்வேறு ஆயினும் ஒன்றாகச் சேர்த்து அணிகல ஆரமாக உருவாக்கும்போது\nஇணைந்து விலை உயர்ந்த பொருளாக மாறுவது போலச் சான்றோர் சான்றோர் பக்கமும், சால்பில்லார்\nசால்பில்லார் பக்கமும் இணைந்துவிடுவது உலகியல்பு. ", "இங்கும் அதுதான் நிகழ்ந்திருக்குறது. கோபெருஞ்சோழன்,\nபிசிராந்தையார் இருவரும் வெவ்வேறு தொலைவிடங்களில் வாழ்ந்தவர்கள் ஒன்றிணைந்துள்ளனர்.\nசான்றோரும் சான்றோரும் இணைந்துள்ளனர்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பொன்னும்", ", ", "துகிரும்", ", ", "முத்தும்", ", ", "மன்னிய", "\n", "\n", "மா", " ", "மலை", " ", "பயந்த", "\n", "காமரு", " ", "மணியும்", ",", "\n", "\n", "இடைபடச்", " ", "சேய", " ", "ஆயினும்", ",\n", "தொடை", " ", "புணர்ந்து", ",", "\n", "\n", "அரு", " ", "விலை", " ", "நன்", "\n", "கலம்", " ", "அமைக்கும்காலை", ",", "\n", "\n", "ஒரு", " ", "வழித்", " ", "தோன்றியாங்கு", "\n", "என்றும்", " ", "சான்றோர்  5", "\n", "\n", "சான்றோர்", " ", "பாலர்", " ", "ஆப", ";", "\n", "\n", "சாலார்", " ", "சாலார்", " ", "பாலர்", "\n", "ஆகுபவே", ".", "\n", "\n", "         ", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "பிசிராந்தையார்", " ", "வடக்கிருந்தாரைக்", " ", "கண்ட", " ", "கண்ணகனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பொன்னும் முத்தும் ", "தொடுக்கப்பட்டிருக்கும் அணிகலன்", "\n", "\n", "\n", "\n"]},
{"link": "https://vaiyan.blogspot.com/2015/03/219.html", "title": "புறநானூறு 219", "content": ["\n", "கோப்பெருஞ்சோழன்", "\n", "\n", "காவிரி ஆறும் குடமுருட்டி ஆறும் ஒன்றுசேரும்", " கவலையில் ", "(பிரிநிலத்தில்)", " புள்ளி புள்ளியாக\nநிழல் விழும் அருநிழலின் அடியில் அமர்ந்துகொண்டு வலிமை மிக்க உன் வலிமையைக் காயவைத்து\nவெளியேற்றிக்கொண்டிருக்கும் ", "(வடக்கிருக்கும்)", " வீரனே! ", "(கோப்பெருஞ்சோழனே)", " உன்னைப் பின்பற்றி\nஉன்னுடன் சேர்ந்து வடக்கிருக்கும் பலர்மீது நீ ", "மனைவி கணவனிடம் மாறுபட்டுப் பேசுவது போல்", "\nபுலந்து பேசி அவர்களின் செயலைத் தடுக்கக்கூடாதா?", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "உள்", " ", "ஆற்றுக்", " ", "கவலைப்", "\n", "புள்ளி", " ", "நீழல்", ",", "\n", "\n", "முழூஉ", " ", "வள்ளூரம்", " ", "உணக்கும்", "\n", "மள்ள", "!", "\n", "\n", "புலவுதி", " ", "மாதோ", " ", "நீயே", "\n", "\n", "பலரால்", " ", "அத்தை", ", ", "நின்", "\n", "குறி", " ", "இருந்தோரே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "கோப்பெருஞ்சோழன்", " ", "வடக்கிருந்தானைக்", " ", "கருவூர்ப்", " ", "பெருஞ்", " ", "சதுக்கத்துப்", " ", "பூதநாதனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "உள் உரம் உணக்கும் மள்ளன் ", "\n", "\n", "\n", "\n"]},
{"link": "https://vaiyan.blogspot.com/2015/03/220.html", "title": "புறநானூறு 220", "content": ["\n", "கோப்பெருஞ்சோழன்", "இப் பாடலைப் பாடிய பொத்தியார் என்னும் புலவர்\nகோப்பெருஞ்சோழனோடு சிரித்து மகிழும் பேறு பெற்ற நண்பன் ", "என்று புலவர் பிசிராந்தையாரால்\nபாராட்டப்பட்ட பெருந்தகை. (புறநானூறு 212). ", "அரசனோடு சேர்ந்து வடக்கிருக்க வந்த அவரை\nஅரசன் தடுத்து வீட்டுக்கு அனுப்பிவிட்டான். ", "மன வருத்தத்தோடு மீண்ட பொத்தியார் அவன்\nஇல்லாதிருக்கும் அரண்மனையைக் கண்டு இந்தப் பாடலைப் பாடுகிறார்.", "\n", "\n", "\n", "\n", "தனக்குச் சோறூட்டியும், தான் அதற்குச் சோறூட்டியும்\nகாத்துவந்த ஆண்யானையை இழந்த பாகன் அது இல்லாமல் பாழ்பட்டுக் கிடக்கும் அதன் கட்டுத்தறியைப்\nபார்க்கும்போது அழுவது போல, நண்பன் கோப்பெருஞ்சோழன் இல்லாத மன்றத்தைப் பார்க்கும்போது\nகலங்குகிறேன். ", "அழுகை அழுகையாக வருகிறது.", "\n", "\n", "\n", "\n", "இந்தப் பாடலில் அரசன் ‘தேர்வண்கிள்ளி’ எனப்\nபோற்றப்பட்டுள்ளான். பரிசுப் பொருள்களை வண்டி வண்டியாகத் தருபவன் என்பது இதன் பொருள்.\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பெருஞ்", " ", "சோறு", " ", "பயந்து", ", ", "பல்", " ", "யாண்டு", " ", "புரந்த", "\n", "\n", "பெருங்", " ", "களிறு", " ", "இழந்த", " ", "பைதல்", " ", "பாகன்", "\n", "\n", "அது", " ", "சேர்ந்து", " ", "அல்கிய", " ", "அழுங்கல்", " ", "ஆலை", ",", "\n", "\n", "வெளில்", " ", "பாழாகக்", " ", "கண்டு", " ", "கலுழ்ந்தாங்கு", ",", "\n", "\n", "கலங்கினென்", " ", "அல்லனோ", ", ", "யானே", " ", "பொலந்", " ", "தார்த் 5", "\n", "\n", "தேர்", " ", "வண்", " ", "கிள்ளி", " ", "போகிய", "\n", "\n", "பேரிசை\nமூதூர் மன்றம் கண்டே.", "\n", "\n", "  ", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "கோப்பெருஞ்சோழன்", " ", "வடக்கிருந்தானுழைச்", " ", "சென்று", " ", "மீண்டு", " ", "வந்து", " ", "உறையூர்", " ", "கண்ட", " ", "பொத்தியார்", " ", "அழுது", "\n", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "கோப்பெருஞ்சோழன் இல்லாத மன்றம்", "புலவர் பொத்திழாரிக்குக்", "வளர்த்த களிறு இல்லாத வெளிறு போலக் காணப்பட்டதாம்", "\n", "\n", "\n", "\n"]},
{"link": "https://vaiyan.blogspot.com/2015/03/221.html", "title": "புறநானூறு 221", "content": ["\n", "\n", "கோப்பெருஞ்சோழன்", "கோப்பெருஞ்சோழன் எப்படிப்பட்டவன்?", "\n", "\n", "\n", "பாடுபவர்களுக்கெல்லாம் கொடுத்துக் கொடுத்துப்\nபெற்ற புகழ்", "\n", "ஆடுபவர்களுக்களெல்லாம் கொடுத்துக் கொடுத்துப்\nபெற்ற அன்பு", "\n", "அறநெறி கண்டவர் புகழ்ந்த செங்கோல்", "\n", "திறனாளர்களெல்லாம் தேடிவந்து காட்டும் அன்பு", "\n", "மகளிர் போன்ற மென்மைக் குணம்", "\n", "மைந்தர் போன்ற உடல் வலிமை", "\n", "கேள்வி என்னும் வேதநெறி மாந்தராகிய உயர்ந்தவர்களின்\nபுகலிடம்", "\n", "\n", "\n", "\n", "இப்படி விளங்கியவன் கோப்பெருஞ்சோழன்.", "\n", "\n", "\n", "இத்தகையவன் என்று எண்ணிப்பார்க்காமல், வாழத்\nதகுதி வாய்ந்த ஒருவனைக் கூற்றுவன் கொண்டுசென்றான். ", "\n", "\n", "அதனால் துன்புறும் உறவினர்களே, ", "உண்மை பேசும் வாயினை உடைய புலவர்களே, ", "ஒன்று திரண்டு வாருங்கள். ", "எல்லாரும் சேர்ந்து அந்தக் கூற்றுவனை வைதுத் தீர்க்கலாம். ", "உலகமெல்லாம் ஒப்பாரி வைத்து அழும்படி (அரந்தை தூங்க) வைதுத் தீர்க்கலாம்.", "\n", "\n", "\n", "\n", "கெடுதல் இல்லாத புகழைச் சூடிக்கொண்ட புரவலன் நடுகல்லாக இன்று ஆய்விட்டானே.\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பாடுநர்க்கு", " ", "ஈத்த", " ", "பல்", " ", "புகழன்னே", ";", "\n", "\n", "ஆடுநர்க்கு", " ", "ஈத்த", " ", "பேர்", " ", "அன்பினனே", ";", "\n", "\n", "அறவோர்", " ", "புகழ்ந்த", " ", "ஆய்", " ", "கோலன்னே", ";", "\n", "\n", "திறவோர்", " ", "புகழ்ந்த", " ", "திண்", " ", "அன்பினனே", ";", "\n", "\n", "மகளிர்", " ", "சாயல்", "; ", "மைந்தர்க்கு", " ", "மைந்து", ";   5", "\n", "\n", "துகள்", " ", "அறு", " ", "கேள்வி", " ", "உயர்ந்தோர்", " ", "புக்கில்", ";", "\n", "\n", "அனையன்", " ", "என்னாது", ", ", "அத்", " ", "தக்கோனை", ",", "\n", "\n", "நினையாக்", " ", "கூற்றம்", " ", "இன்", " ", "உயிர்", " ", "உய்த்தன்று", ";", "\n", "\n", "பைதல்", " ", "ஒக்கல்", " ", "தழீஇ", ", ", "அதனை", "\n", "\n", "வைகம்", " ", "வம்மோ", " ", "வாய்மொழிப்", " ", "புலவீர்", "!           10", "\n", "\n", "'", "நனந்", " ", "தலை", " ", "உலகம்", " ", "அரந்தை", " ", "தூங்க", ",", "\n", "\n", "கெடு", " ", "இல்", " ", "நல்", " ", "இசை", " ", "சூடி", ",", "\n", "\n", "நடுகல்", " ", "ஆயினன்", " ", "புரவலன்", "' ", "எனவே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "கோப்பெருஞ்சோழன்", " ", "நடுகல்", " ", "கண்டு", " ", "பொத்தியார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/222.html", "title": "புறநானூறு 222", "content": ["\n", "கோப்பெருஞ்சோழன்", "புகழை விரும்புபவனே,", "\n", "\n", "‘மகன் பிறந்த பின்னர் வா’ என்று சொல்லி என்னை\nஇங்கேயே விட்டுச்சென்ற அன்பில்லாதவனே,", "\n", "\n", "நீ என்னை நினைக்காமல் இருக்கமாட்டாய்.", "\n", "\n", "எனவே நானும் உன்னுடன் வருகிறேன். ", "நான் வடக்கிருக்க\nவேண்டிய இடம் யாது? ", "ஒதுக்கித் தருக. ", "\n", "\n", "\n", "\n", "ஒருவனை விட்டுப் பிரியாத அவன் நிழலைக் காட்டிலும்\nஇணக்கமாகக் கணவனுடன் இருப்பவளாம் பொத்தியாரின் மனைவி. தீயிலிட்டுத் திரவ நிலையில் இருக்கும்\nபொன் போன்றதாம் அவள் மேனி. – கோப்பெருஞ்சோழன் செல்கிறான். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "அழல்", " ", "அவிர்", " ", "வயங்கு", " ", "இழைப்", " ", "பொலிந்த", " ", "மேனி", ",", "\n", "\n", "நிழலினும்", " ", "போகா", ", ", "நின்", " ", "வெய்யோள்", " ", "பயந்த", "\n", "\n", "புகழ்சால்", " ", "புதல்வன்", " ", "பிறந்த", " ", "பின்", " ", "வா", "' ", "என", ",", "\n", "\n", "என்", " ", "இவண்", " ", "ஒழித்த", " ", "அன்பிலாள", "!", "\n", "\n", "எண்ணாது", " ", "இருக்குவை", " ", "அல்லை", ";                          5", "\n", "\n", "என்", " ", "இடம்", " ", "யாது", "? ", "மற்று", " ", "இசை", " ", "வெய்யோயே", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "கோப்பெருஞ்சோழனைத்", ", ", "தன்", " ", "மகன்", " ", "பிறந்த", "\n", "பின்", " ", "பெயர்த்துச்", " ", "சென்று", ", ", "பொத்தியார்", ", ", "'", "எனக்கு", "\n", "இடம்", " ", "தா", "' ", "என்று", " ", "சொற்றது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தீயில் அவிரும் ", "பொன் இழை", "இது போன்ற மேனி", "கொண்டவள்", "புலவர் பொத்தியாரின்", "மனைவி", "\n", "\n", "\n", "\n"]},
{"link": "https://vaiyan.blogspot.com/2015/03/223.html", "title": "புறநானூறு 223", "content": ["\n", "கோப்பெருஞ்சோழன்", "நண்பரின் உடம்பையும் உயிரையும் விரும்பித் ", "தனக்கு உரிமையாக்கிக்கொள்வதே தொல்நட்பு. ", "திருவள்ளுவர் இந்த நட்பினைப் பழமை என்று குறிப்பிடுகிறார்.", "\n", "\n", "இத்தகைய நட்புப் கொண்ட என் தோழன் கோப்பெருஞ்சோழன்\nநடுகல் ஆன பின்னரும் விலகி எனக்கு இடம் கொடுத்தான். ", "\n", "\n", "அவன் பலருக்கு வாழ்க்கை நிழலைத் தந்து வாழ்ந்தவன். ", "உலகம் புகழ வாழ்ந்தவன். ", "இந்தப் பெருவாழ்வைத் தொடர்ந்து நடத்த முடியாமையால் வடக்கிருந்து\nகல்லானவன்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பலர்க்கு", " ", "நிழல்", " ", "ஆகி", ", ", "உலகம்", "\n", "மீக்கூறி", ",", "\n", "\n", "தலைப்போகன்மையின்", " ", "சிறு", " ", "வழி", " ", "மடங்கி", ",", "\n", "\n", "நிலை", " ", "பெறு", " ", "நடுகல்", "\n", "ஆகியக்", " ", "கண்ணும்", ",", "\n", "\n", "இடம்", " ", "கொடுத்து", " ", "அளிப்ப", ",\n", "மன்ற", " ", "உடம்போடு", "\n", "\n", "இன்", " ", "உயிர்", " ", "விரும்பும்", "\n", "கிழமைத்     5", "\n", "\n", "தொல்", " ", "நட்புடையார்", " ", "தம்", "\n", "உழைச்", " ", "செலினே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "கல்லாகியும்", " ", "இடம்", " ", "கொடுத்த", " ", "கோப்பெருஞ்சோழனை", " ", "வடக்கிருந்த", " ", "பொத்தியார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இது ஒரு நடுகல்", "புலி குத்திப் பட்டான்", "ஒருவனைக் குறிப்பது", "கோப்பெருஞ்சோழன் நடுகல்", "நமக்குக் கிடைக்கவில்லை", "காவிரி ஆற்றங்கரையில்", "அமர்ந்து அவன் வடக்கிருந்தான்.", "அங்கு நடப்பட்டிருந்த அவனது", "நடுகல் ஆற்று வெள்ளத்தில்", "அடித்துச் சென்றது போலும் ", "\n", "\n", "\n", "\n"]},
{"link": "https://vaiyan.blogspot.com/2015/03/224.html", "title": "புறநானூறு 224", "content": ["\n", "கரிகாற் பெருவளத்தான்", "கரிகாற்\nபெருவளத்தான் இறந்தான். ", "அவனது மகளிர் அணிகலன்களைக் களைந்தெறிந்தனர். ", "அதுகண்ட புலவர்\nகருங்குழல் ஆதனார் பாடுகிறார்.", "\n", "\n", "அ", "\n", "\n", "\n", "\n", "காட்டரண்களைக் கடந்து சென்று போர்களில்\nவெற்றி கண்டது", "\n", "தன் மனைவிமாருடன் வந்து பாணர் சுற்றத்தாருக்குக்\nகள்ளைத் தந்து அவர்களைப் பேணியது", "\n", "வேதவேள்வி அறிந்தவர் முன்னின்று புகழ்\nபாட, மெல்லியல் கொள்கையும் குறையற்ற கற்பும் கொண்ட தன் மகளிர் சூழ்ந்திருக்க, சூரியனின்\nஒளிவட்டம் போல் வட்டமிட்டு வந்து எருவைக் கழுகுகள் உண்ணும் உணவினை வெற்றித்தூண் நட்டு\nவேதவேள்வி செய்து முடித்தது", "\n", "\n", "\n", "\n", "ஆகியவற்றை நன்கு அறிந்த அறிவுடையாளன்\nகருகாற் பெருவளத்தான்.", "அவன் இறந்தான். ", "அவனை இழந்த இந்த உலகம் இரங்கத் தக்கது. ", "\n", "\n", "ஆ", "\n", "\n", "அருவியில்\nநீர் இல்லாமல் உயிரினங்கள் அஞ்சும்படிப் பயிரினங்கள் கருகிக் கிடக்கும் வறண்டு போன\nவேனில் காலத்தில் தன் ஆனிரைகள் (ஆடுமாடுகள்) உண்பதற்காக கூர்மையான வாங்கரிவாளை உடைய\nகோவலர் பூக்கள் உதிரும்படி வேங்கைமரத் தழைகளை வெட்டிப்போடுவது போலக் கரிகாற் பெருவளத்தானின்\nமகளிர் தாம் பூண்டிருந்த அணிகலன்களைக் கழற்றி எறிந்தனர். ", "\n", "\n", "அவர்கள்\nஇரங்கத் தக்கவர்கள். ", "\n", "\n", "அந்தோ!", "\n", "\n", "\n", "\n", "பாடல் (சொற்பிரிப்புப் பதிவு)", "\n", "\n", "\n", "\n", "அ", "\n", "\n", "அருப்பம்", " ", "பேணாது", " ", "அமர்", " ", "கடந்ததூஉம்", ";", "\n", "\n", "துணை", " ", "புணர்", " ", "ஆயமொடு", " ", "தசும்பு", " ", "உடன்", " ", "தொலைச்சி", ",", "\n", "\n", "இரு", " ", "பாண்", " ", "ஒக்கல்", " ", "கடும்பு", " ", "புரந்ததூஉம்", ";", "\n", "\n", "அறம்", " ", "அறக்", " ", "கண்ட", " ", "நெறி", " ", "மாண்", " ", "அவையத்து", ",", "\n", "\n", "முறை", " ", "நற்கு", " ", "அறியுநர்", " ", "முன்னுறப்", " ", "புகழ்ந்த        5", "\n", "\n", "தூ", " ", "இயல்", " ", "கொள்கைத்", " ", "துகள்", " ", "அறு", " ", "மகளிரொடு", ",", "\n", "\n", "பருதி", " ", "உருவின்", " ", "பல்", " ", "படைப்", " ", "புரிசை", ",", "\n", "\n", "எருவை", " ", "நுகர்ச்சி", ", ", "யூப", " ", "நெடுந்", " ", "தூண்", ",", "\n", "\n", "வேத", " ", "வேள்வித்", " ", "தொழில்", " ", "முடித்ததூஉம்", ";", "\n", "\n", "அறிந்தோன்", " ", "மன்ற", " ", "அறிவுடையாளன்", ":           10", "\n", "\n", "இறந்தோன்", " ", "தானே", "; ", "அளித்து", " ", "இவ்", " ", "உலகம்", "!", "\n", "\n", "ஆ", "\n", "\n", "அருவி", " ", "மாறி", ", ", "அஞ்சு", " ", "வரக்", " ", "கருகி", ",", "\n", "\n", "பெரு", " ", "வறங்", " ", "கூர்ந்த", " ", "வேனில்", " ", "காலை", ",", "\n", "\n", "பசித்த", " ", "ஆயத்துப்", " ", "பயன்", " ", "நிரை", " ", "தருமார்", ",", "\n", "\n", "பூ", " ", "வாள்", " ", "கோவலர்", " ", "பூவுடன்", " ", "உதிரக்                15", "\n", "\n", "கொய்து", " ", "கட்டு", " ", "அழித்த", " ", "வேங்கையின்", ",", "\n", "\n", "மெல்", " ", "இயல்", " ", "மகளிரும்", " ", "இழை", " ", "களைந்தனரே", ".", "\n", "\n", "  ", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "சோழன்", " ", "கரிகாற்", " ", "பெருவளத்தானைக்", " ", "கருங்குழலாதனார்", " ", "பா", "டியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "கழற்றி வைத்த அணிகலன்கள்", "கரிகாலன் இறந்தபோது", "அவனது மனைவியர்", "தம் அணிகன்களை", "இப்படித்தான் கழற்றி வைத்தனர்", "\n", "\n", "\n", "\n"]},
{"link": "https://vaiyan.blogspot.com/2015/03/225.html", "title": "புறநானூறு 225", "content": ["\n", "\n", "நலங்கிள்ளி", "அரண்மனையில் காலையில் வலம்புரிச் சங்கு ஊதும்\nஒலி கேட்டது. ", "இழவு வீட்டில் சங்கு ஊதுவது வழக்கம். ", "சோழன் நலங்கிள்ளி மாண்டதை உணர்த்தும்\nஒலி எனப் புலவர் ஆத்தூர் கிழார் உணர்ந்தார். ", "அவன் பெற்ற வெற்றிகளை எண்ணி இரங்கல் தெரிவிக்கும்\nபாடலாக இதனைப் பாடியுள்ளார்.", "\n", "\n", "அரசன் சேட்சென்னியின் மகன் நலங்கிள்ளி. ", "இவனது\nபடை மிகப் பெரியது. ", "எவ்வளவு பெரியது என்பதை ஓர் உவமையால் தெரிவிக்கிறார். ", "பனங்காய்\nநுங்கு தின்னும் காலம், அது பழுத்துப் பனம்பழமாகி பனம்பழம் தின்னும் காலம், பனம்பழம்\nநிலத்தில் புதைக்கப்பட்டு அது முளைத்து வளரும் பழங்கிழங்கைத் தின்னும் காலம் ஆகிய மூன்று\nகால இடைவெளிகளை உவமையாக்கிப் காட்டுகிறார். ", "\n", "\n", "முன்னே செல்லும் படை நுங்கு தின்னுமாம். ", "இடையில் செல்லும் படை பனம்பழம் தின்னுமாம். ", "கடைசியில் செல்லும் படை பனங்கிழங்கு தின்னுமாம். ", "இது மிகப்பெரிய படை என்பதைக் காட்டும் உயர்வு நவிர்ச்சி அணி. ", "\n", "\n", "இப்படிப் படைநடத்தி உலகினை வலம்வந்துகொண்டிருந்த\nஆற்றல் இனி என்ன ஆகும்?", "\n", "\n", "கள்ளி முளைத்துக்கிடக்கும் களர்நிலத்தில்\nவீசப்படும். ", "புதைப்பதோ, எரிப்பதோ இல்லாமல் வீசப்படும். ", "இப்படிப் பிணத்தை உயிரினங்களுக்கு\nஉணவாக்குவதும் தமிழர் வழக்கம். ", "\n", "\n", "பறை முக்கத்துடன் இவனது வெற்றிகள் பாடப்படுகின்றன. ", "இதனை நலங்கிள்ளியால் கேட்கமுடியுமா? ", "அவன் அரண்மனை வாயிலில் சங்கொலி கேட்கிறதே!", "\n", "\n", "தூக்கணாங்குருவியின் கூடு போல் உருவம் கொண்ட\nசங்கு அது.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "தலையோர்", " ", "நுங்கின்", " ", "தீம்", "\n", "சேறு", " ", "மிசைய", ",", "\n", "\n", "இடையோர்", " ", "பழத்தின்", " ", "பைங்", "\n", "கனி", " ", "மாந்த", ",", "\n", "\n", "கடையோர்", " ", "விடு", " ", "வாய்ப்", "\n", "பிசிரொடு", " ", "சுடு", " ", "கிழங்கு", " ", "நுகர", ",", "\n", "\n", "நில", " ", "மலர்", " ", "வையத்து", "\n", "வல", " ", "முறை", " ", "வளைஇ", ",", "\n", "\n", "வேந்து", " ", "பீடு", " ", "அழித்த", "\n", "ஏந்து", " ", "வேல்", " ", "தானையொடு", ",         5", "\n", "\n'", "ஆற்றல்", "' ", "என்பதன்", " ", "தோற்றம்", "\n", "கேள்", ", ", "இனி", ":", "\n", "\n", "கள்ளி", " ", "போகிய", " ", "களரிஅம்", "\n", "பறந்தலை", ",", "\n", "\n", "முள்ளுடை", " ", "வியன்", " ", "காட்டதுவே", " '", "நன்றும்", "\n", "\n", "சேட்சென்னி", " ", "நலங்கிள்ளி", " ", "கேட்குவன்கொல்", "?' ", "என", ",", "\n", "\n", "இன்", " ", "இசைப்", " ", "பறையொடு", "\n", "வென்றி", " ", "நுவல", ",                       10", "\n", "\n", "தூக்கணங்", " ", "குரீஇத்", " ", "தூங்கு", " ", "கூடு", "\n", "ஏய்ப்ப", "\n", "\n", "ஒரு", " ", "சிறைக்", " ", "கொளீஇய", "\n", "திரி", " ", "வாய்", " ", "வலம்புரி", ",", "\n", "\n", "ஞாலங்", " ", "காவலர்", " ", "கடைத்தலை", ",", "\n", "\n", "காலைத்", " ", "தோன்றினும்", " ", "நோகோ", "\n", "யானே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "சோழன்", " ", "நலங்கிள்ளியை", " ", "ஆலத்தூர்", "\n", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/226.html", "title": "புறநானூறு 226", "content": ["\n", "கிள்ளி வளவன்", "சோழன் குளமுற்றத்துத் துஞ்சிய கிள்ளிவளவன்\n‘திண்தேர் வளவன்’ என்று போற்றப்படுகிறான். ", "தேர்மேல் இருந்து வலிமையாகத் தாக்க வல்லவன்\nஎன்பது இதன் பொருள். ", "அத்துடன் இவனிடம் மண்டிப் போரிடும் ஆட்படையும் இருந்தது.", "\n", "\n", "வலிமை மிக்க இவனுக்கு எதிரில் நின்று உயிர்\nவாங்கும் கூற்றுவன் தாக்கி இவன் உயிரை வாங்கியிருக்க முடியாது. ", "பின் எப்படி இறந்தான்? ", "இந்த வளவன் பாடுபவர்களுக்கெல்லாம் வாரி வழங்குபவன். ", "இதனை அறிந்த கூற்றுவன் இவருக்கு\nமுன்னே கைகூப்பித் தொழுது நின்று ‘உன் உயிரைத் தா’ என்று பிச்சை எடுத்து, அவன் வழங்கக்,\nகூற்றுவன் வாங்கிக்கொண்டிருக்க வேண்டும். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "செற்றன்று", " ", "ஆயினும்", ", ", "செயிர்த்தன்று", " ", "ஆயினும்", ",", "\n", "\n", "உற்றன்று", " ", "ஆயினும்", ", ", "உய்வு", " ", "இன்று", " ", "மாதோ", ";", "\n", "\n", "பாடுநர்", " ", "போலக்", " ", "கைதொழுது", "\n", "ஏத்தி", ",", "\n", "\n", "இரந்தன்று ஆகல்", " ", "வேண்டும்", " ", "பொலந்", " ", "தார்", "\n", "\n", "மண்டு", " ", "அமர்", " ", "கடக்கும்", "\n", "தானைத்     5", "\n", "\n", "திண்", " ", "தேர்", " ", "வளவற்", "\n", "கொண்ட", " ", "கூற்றே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "சோழன்", " ", "குளமுற்றத்துத்", " ", "துஞ்சிய", "\n", "கிள்ளி", " ", "வளவனை", " ", "\n", "\n", "மாறோக்கத்து", " ", "நப்பசலையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "திண் தேர் வளவன்", "கற்பனை", "\n", "\n", "\n", "\n"]},
{"link": "https://vaiyan.blogspot.com/2015/03/227.html", "title": "புறநானூறு 227", "content": ["\n", "கிள்ளி வளவன்", "பசும்பூண்\nவளவன் மாண்டான்", "\n", "\n", "\n", "\n", "உயிர்களை\nஉண்டு பசி ஆறும் ஏ! கூற்றமே! ", "நீ பெரிதும் அறிவில்லாதவன். ", "உனக்குத் தந்திரம் தெரியவில்லை. ", "விதையைத் தின்றுவிட்டால் விளைச்சல் எப்படிக் கிடைக்கும்? ", "விளைச்சல் இல்லையேல் பசியாறுதல்\nஎப்படி? ", "இனிமேல்தான் உனக்குத் தெரியும், நான் சொல்வது எப்படி உண்மை என்று. ", "போரில் வெற்றி\nகண்ட வகையில் வாள் வீரர், யானை, குதிரை ஆகியவை குருதி வெள்ளத்தில் போர்க்களத்தில் மடியும்படி\nஇவன் இதுவரையில் உனக்கு உதவிவந்தான். ", "இவன் உதவியால் நீ உன் பசியைத் தீர்த்துக்கொண்டாய். ", "ஆற்றலில் இவன் உனக்கு ஒப்பானவன். ", "பொன்னால் செய்த பசுமைநிற பூணைக் கையில் பூண்டிருக்கும்\nவளவன் இவன். ", "வண்டு மொய்க்கும் பூ மாலையைத் தலையில் சூடிக்கொண்டிருப்பவன். ", "இளமை முறுக்கு\nஉள்ளவன். ", "இவனைக் கொன்றுவிட்டாயே! ", "இனி உன் பசியைத் தீர்க்கவல்லவர் யார் இருக்கிறார்?\n", "\n", "\n", "\n", "\n", "பாடல் (சொற்பிரிப்புப் பதிவு)", "\n", "\n", "\n", "\n", "நனி", " ", "பேதையே", ", ", "நயன்", " ", "இல்", " ", "கூற்றம்", "!", "\n", "\n", "விரகு", " ", "இன்மையின்", " ", "வித்து", " ", "அட்டு", " ", "உண்டனை", ";", "\n", "\n", "இன்னும்", " ", "காண்குவை", ", ", "நன்", " ", "வாய்", " ", "ஆகுதல்", ";", "\n", "\n", "ஒளிறு", " ", "வாள்", " ", "மறவரும்", ", ", "களிறும்", ", ", "மாவும்", ",", "\n", "\n", "குருதி", " ", "அம்", " ", "குரூஉப்", " ", "புனல்", " ", "பொரு", " ", "களத்து", " ", "ஒழிய", ",         5", "\n", "\n", "நாளும்", " ", "ஆனான்", " ", "கடந்து", " ", "அட்டு", ", ", "என்றும்", " ", "நின்", "\n", "\n", "வாடு", " ", "பசி", " ", "அருத்திய", " ", "வசை", " ", "தீர்", " ", "ஆற்றல்", "\n", "\n", "நின்", " ", "ஓர்", " ", "அன்ன", " ", "பொன்", " ", "இயல்", " ", "பெரும்", " ", "பூண்", "\n", "\n", "வளவன்", " ", "என்னும்", " ", "வண்டு", " ", "மூசு", " ", "கண்ணி", "\n", "\n", "இனையோற்", " ", "கொண்டனைஆயின்", ",           10", "\n", "\n", "இனி", " ", "யார்", ", ", "மற்று", " ", "நின்", " ", "பசி", " ", "தீர்ப்போரே", "?", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறுநிலை", ".", "\n", "\n", "சோழன்", " ", "குளமுற்றத்துத்", " ", "துஞ்சிய", " ", "கிள்ளி", " ", "வளவனை", " ", "\n", "\n", "ஆடுதுறை", " ", "மாசாத்தனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இப்படிப்பட்ட போர்க்களத்தில்", "போரிடும் உயிர்களைக்", "கொன்று குவித்தவன் ", "\n", "\n", "\n", "\n"]},
{"link": "https://vaiyan.blogspot.com/2015/03/228.html", "title": "புறநானூறு 228", "content": ["\n", "கிள்ளி வளவன்", "\n", "கலம்செய்யும் கோமகன் கலம் செய்யும் நிகழ்காட்சி", "\n", "\n", "இறந்தவரைத்\nதாழியில் புதைக்கும் தமிழர் வழக்கம்", "\n", "\n", "வளவன்\nஇறந்தான். ", "அவன் இறந்தது தாங்கமுடியாத பலர் தம் உயிரை மாய்த்துக்கொண்டனர். ", "அது\nகண்ட புலவர் மிகப் பெரிய தாழி ஒன்று அவனுடன் சேர்த்துப் புதைக்க உதவும் வகையில் உன்னால்\nசெய்யமுடியுமா என்று அவனுக்குத் தாழி செய்யும் குயவனை வினவுகிறார்.", "\n", "\n", "பலர்\nஉடன் மாய்ந்தனர் என்பது இதன் பொருள்.", "\n", "\n", "இறந்த\nஉடலைத் தாழியில் இட்டுப்  புதைக்கும் வழக்கம்\nதமிழர்களிடையே இருந்ததை இந்தப் பாடல் தெளிவுபடுத்துகிறது.", "\n", "\n", "புதைதாழி\nசெய்யும் கோமகனே! ", "இருள் கவ்வுவது போன்ற புகை கிளம்பும்படி சூளை வைத்து வளவனுக்காகத்\nதாழிக்கலம் செய்கிறாய். ", "அது உன்னால் முடியாது. ", "எனவே நீ இரக்கம் கொள்ளத்தக்கவன். ", "\n", "\n", "நிலப்பரப்பெல்லாம்\nபரந்து கிடக்கும் பெரும் படையை இவன் உடையவன். ", "புலவர் பலர் புகழ்ந்த பொய்மை இல்லாத புகழைக்\nகொண்டவன். ", "வானில் எழுந்தோங்கும் ஞாயிறு போன்றது அந்தப் புகழ். ", "செம்பியர் குலத்து வழித்தோன்றல். ", "கொடி விளங்கும் யானைமீது தோன்றுபவன். ", "நெடுமாவளவன் எனப் போற்றப்படுபவன். ", "இவன் தேவர்\nஉலகம் சென்றான்.   ", "\n", "\n", "இவனை\nஇடுவதற்கு நீ தாழி செய்வாயானால் ", "அந்தத் தாழியானது ", "நிலம் அளவு பரந்த சக்கரத்தில் ", "மலை\nஅளவு மண்ணை வைத்துச் செய்யவேண்டியிருக்குமே. ", "அது உன்னால் முடியுமா? முடியாதே!", "\n", "\n", "\n", "\n", "பாடல் (சொற்பிரிப்புப் பதிவு)", "\n", "\n", "\n", "\n", "கலம்", " ", "செய்", " ", "கோவே", "! ", "கலம்", " ", "செய்", " ", "கோவே", "!", "\n", "\n", "இருள்", " ", "திணிந்தன்ன", " ", "குரூஉத்", " ", "திரள்", " ", "பரூஉப்", " ", "புகை", "\n", "\n", "அகல்", " ", "இரு", " ", "விசும்பின்", " ", "ஊன்றும்", " ", "சூளை", ",", "\n", "\n", "நனந்", " ", "தலை", " ", "மூதூர்க்", " ", "கலம்", " ", "செய்", " ", "கோவே", "!", "\n", "\n", "அளியை", " ", "நீயே", "; ", "யாங்கு", " ", "ஆகுவைகொல்", "?  5", "\n", "\n", "நிலவரை", " ", "சூட்டிய", " ", "நீள்", " ", "நெடுந்", " ", "தானைப்", "\n", "\n", "புலவர்", " ", "புகழ்ந்த", " ", "பொய்யா", " ", "நல்", " ", "இசை", ",", "\n", "\n", "விரி", " ", "கதிர்", " ", "ஞாயிறு", " ", "விசும்பு", " ", "இவர்ந்தன்ன", "\n", "\n", "சேண்", " ", "விளங்கு", " ", "சிறப்பின்", ", ", "செம்பியர்", " ", "மருகன்", "\n", "\n", "கொடி", " ", "நுடங்கு", " ", "யானை", " ", "நெடுமா", " ", "வளவன்     10", "\n", "\n", "தேவர்", " ", "உலகம்", " ", "எய்தினன்ஆதலின்", ",", "\n", "\n", "அன்னோற்", " ", "கவிக்கும்", " ", "கண்", " ", "அகன்", " ", "தாழி", "\n", "\n", "வனைதல்", " ", "வேட்டனைஆயின்", ", ", "எனையதூஉம்", "\n", "\n", "இரு", " ", "நிலம்", " ", "திகிரியா", ", ", "பெரு", " ", "மலை", "\n", "\n", "மண்ணா", ", ", "வனைதல்", " ", "ஒல்லுமோ", ", ", "நினக்கே", "?                   15", "\n", "\n", "\n", "\n", "திணை", " ", "பொதுவியல்", "; ", "துறை", " ", "ஆனந்தப்பையுள்", ".", "\n", "\n", "சோழன்", " ", "குளமுற்றத்துத்", " ", "துஞ்சிய", " ", "கிள்ளி", " ", "வளவனை", " ", "\n", "\n", "ஐயூர்", " ", "முடவனார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/229.html", "title": "புறநானூறு 229", "content": ["\n", "யானைகட்சேய் மாந்தரஞ்சேரல் இரும்பொறை", "புலவர்\n", "கூடலூர் கிழார்", " ஒரு வானியல் கணியர்.", "\n", "\n", "ஒருநாள்\nஎரிமீன் ஒன்று வானத்திலிருந்து விழுந்தது. ", "\n", "அதனைக்\nகண்ணுற்ற புலவர் அப்போது இருந்த வானத்து மீன்களின் இருப்பிடங்களையும், தன்நாட்டு அரசன்\n", "யானைக்கட்சேய் மாந்தரஞ்சேரலின்", " பிறந்த நாளில் இருந்த விண்மீன் நிலைகளையும் ஒப்பிட்டுக்\nகணித்துப் பார்த்தார். ", "\n", "\n", "அரசன்\nஅன்றைக்கு ஏழாம் நாள் இறந்துபடுவான் என்பதைக் கணித்தறிந்தார். ", "\n", "\n", "தான்\nகணித்தபடி அரசன் இறக்கும் நாள் வந்தது. ", "\n", "\n", "தான்\nகணித்த அந்த நாளிலேயே அரசன் இறந்தான். ", "\n", "அது கண்டு\nதன்னை விரும்பிய மகளிரையும், தான் விரும்பிய மகளிரையும் மறந்துவிட்டு அரசன் போய்விட்டானே\nஎன்று வருந்திப் பாடிய பாடல் இது. ", "\n", "\n", "\n", "ஒரு நாள். ", "பங்குனி மாதம். ", "அதன் உச்சநிலை உத்தர-மீன் நாளாக இருந்தது. ", "அதற்குப் பின்னிலையில்\nஎட்டாம் இடத்திலுள்ள மூல-மீன் அதன் திசையில் நின்றது. ", "உத்தரத்துக்கு முன்னிலையில்\nஎட்டாம் மீனாக விளங்கும் மிருகசீரிட-மீன் தாழ்ந்துகொண்டிருந்தது. ", "இது கீழ்த்திசை\nநோக்கியோ, வடதிசை நோக்கியோ சாயவில்லை. ", "சித்திரை மாதத்தில் நான்கு கால்-பகுதியில் முதல்-கால்-பகுதியில்\nகார்த்திகை மீனுக்குரிய நாள் அது. ", "அன்று அனுட-மீன் நோன்றிற்று. ", "புனர்பூசம் மறைந்துகொண்டிருந்தது. ", "நல்ல இருள். ", "நள்ளிரவு. ", "அப்போதுதான் எரிமீன் விழுந்தது.", "பார்த்துக்\nகணித்த புலவரும் பிறரும் அரசன் துன்பமின்றி வாழவேண்டுமே என்று வாழ்த்தினர். ", "அவர் வாழ்த்துப்\nபலிக்கவில்லை. ", "கணிப்புப் பலித்தது. ", "அரசன் மாண்டான். ", "அவனது யானையும் குதிரையும் கூட\nமாண்டன.", "அவன்\nமகளிர் கலங்கினர்.", "\n", "\n", "\n", "\n", "இந்தப்\nபாடலை விளக்கும் பழைய உரை இவ்வாறு அமைந்துள்ளது.", "\n", "மேட இராசி\nபொருந்திய கார்த்திகை நாளின் முதற்காலின்கண்", "\n", "நிறைந்த\nஇருளை உடைய பாதி இரவின்கண்", "\n", "முடப்பனை\nபோலும் வடிவுடைய அனுடநாளின் அடியின்வெள்ளி (முதல் நட்சத்திரம்) முதலாகக்,", "\n", "கயமாகிய\nகுளவடிவு போலும் வடிவமைவுடைய புனர்பூசத்துக் கடையின்வெள்ளி எல்லையாக விளங்கப்,", "\n", "பங்குனி\nமாதத்தினது முதற் பதினைந்தின்கண் உச்சமாகிய உத்தரம் அவ் உச்சியினின்றும் சாய,", "\n", "அதற்கு\nஎட்டாம் மீனாகிய மூலம் அதற்கு எதிரே எழாநிற்க, அந்த உத்தரத்துக்கு முன் செல்லப்பட்ட\nஎட்டாம் மீனாகிய மிருகசீரிடமாகிய நக்கத்திரம் (நட்சத்திரம்) துறையிடத்தே தாழக்,", "\n", "கீழ்த்திசையிற்\nபோகாது, வடதிசையிற் போகாது,", "\n", "கடலாற்\nசூழப்பட்ட பூமிக்கு விளக்காக முழங்காநின்ற தீப் பரக்கக்,", "\n", "காற்றால்\nபிதிர்ந்து கிளர்ந்து ஒரு மீன் விழுந்தது, வானத்தினின்றும்;", "\n", "அதனைப்\nபார்த்து யாமும் பிறருமாகிய பல்வேறு வகைப்பட்ட இரவலர்", "\n", "எம்முடைய\nபறையொலி போலும் ஒலியை உடைய அருவியை உடைய நல்ல மலைநாட்டு வேந்தனாகியவன்", "\n", "நோயை\nஉடையன் அல்லன் ஆகப்பெறின் அழகிது என", "\n", "இரங்கிய\nநெஞ்சத்துடனே மடிந்த உள்ளம் பரப்ப யாம் அஞ்சினேம்;", "\n", "\n", "\n", "\n", "அஞ்சினபடியே,\nஏழாம் நாள் வந்தது ஆகலின், இன்று,", "\n", "வலிமையுடைய\nயானை கையை நிலத்தே இட்டுத் துஞ்சவும்,", "\n", "திண்ணிய\nவாரால் பிணிக்கப்பட்ட முரசம் கண் கிழிந்து உருளவும்,", "\n", "உலகிற்குக்\nகாவலாகிய வெண்கொற்றக் குடை கால் துணித்து உலரவும்,", "\n", "காற்றுப்\nபோலும் இயலை உடைய மனம் செருக்கிய குதிரைகள் கதி இன்றிக் கிடக்கவும்,", "\n", "\n", "\n", "\n", "இப்படிக்\nகிடக்கத்,", "\n", "தேவர்\nஉலகத்தை அடைந்தான்; ஆகையாலே,", "\n", "ஒள்ளிய\nவளையையுடைய மகளிர்க்கு மேவப்பட்ட துணையாகித், தனக்குத் துணையாகிய மகளிரையும் மறந்தான்\nகொல்லோ?", "\n", "பகைவரைப்\nபிணித்துக்கொள்ளும் வலிமையும், நச்சினோர்க்கு அளந்து கொடுத்தல் அறியாத வண்மையும் உடைய\nநீலமலை போலும் மாயோன். ", "\n", "\n", "\n", "\n", "பாடல் (சொற்பிரிப்புப் பதிவு)", "\n", "ஆடு", " ", "இயல்", " ", "அழல்", " ", "குட்டத்து", "\n", "\n", "ஆர்", " ", "இருள்", " ", "அரை", " ", "இரவில்", ",", "\n", "\n", "முடப்", " ", "பனையத்து", " ", "வேர்", " ", "முதலாக்", "\n", "\n", "கடைக்", " ", "குளத்துக்", " ", "கயம்", " ", "காய", ",", "\n", "\n", "பங்குனி", " ", "உயர்", " ", "அழுவத்து", ",                    5", "\n", "\n", "தலை", " ", "நாள்மீன்", " ", "நிலை", " ", "திரிய", ",", "\n", "\n", "நிலை", " ", "நாள்மீன்", " ", "அதன்", " ", "எதிர்", " ", "ஏர்தர", ",", "\n", "\n", "தொல்", " ", "நாள்மீன்", " ", "துறை", " ", "படிய", ",", "\n", "\n", "பாசிச்", " ", "செல்லாது", ", ", "ஊசித்", " ", "துன்னாது", ",", "\n", "\n", "அளக்கர்த்", " ", "திணை", " ", "விளக்காகக்    10", "\n", "\n", "கனை", " ", "எரி", " ", "பரப்ப", ", ", "கால்", " ", "எதிர்பு", " ", "பொங்கி", ",", "\n", "\n", "ஒரு", " ", "மீன்", " ", "வீழ்ந்தன்றால்", ", ", "விசும்பினானே", ";", "\n", "\n", "அது", " ", "கண்டு", ", ", "யாமும்", " ", "பிறரும்", " ", "பல்", " ", "வேறு", " ", "இரவலர்", ",", "\n", "\n", "'", "பறை", " ", "இசை", " ", "அருவி", " ", "நல்", " ", "நாட்டுப்", " ", "பொருநன்", "\n", "\n", "நோய்", " ", "இலனாயின்", " ", "நன்றுமன்", " ", "தில்", "' ", "என 15", "\n", "\n", "அழிந்த", " ", "நெஞ்சம்", " ", "மடிஉளம்", " ", "பரப்ப", ",", "\n", "\n", "அஞ்சினம்", "; ", "எழு", " ", "நாள்", " ", "வந்தன்று", ", ", "இன்றே", ";", "\n", "\n", "மைந்துடை", " ", "யானை", " ", "கை", " ", "வைத்து", " ", "உறங்கவும்", ",", "\n", "\n", "திண்", " ", "பிணி", " ", "முரசம்", " ", "கண்", " ", "கிழிந்து", " ", "உருளவும்", ",", "\n", "\n", "காவல்", " ", "வெண்குடை", " ", "கால்", " ", "பரிந்து", " ", "உலறவும்", ",     20", "\n", "\n", "கால்", " ", "இயல்", " ", "கலி", " ", "மாக்", " ", "கதி", " ", "இல", " ", "வைகவும்", ",", "\n", "\n", "மேலோர்", " ", "உலகம்", " ", "எய்தினன்", "; ", "ஆகலின்", ",", "\n", "\n", "ஒண்", " ", "தொடி", " ", "மகளிர்க்கு", " ", "உறு", " ", "துணை", " ", "ஆகி", ",", "\n", "\n", "தன்", " ", "துணை", " ", "ஆயம்", " ", "மறந்தனன் கொல்லோ", "\n", "\n", "பகைவர்ப்", " ", "பிணிக்கும்", " ", "ஆற்றல்", ", ", "நசைவர்க்கு        25", "\n", "\n", "அளந்து", " ", "கொடை", " ", "அறியா", " ", "ஈகை", ",", "\n", "\n", "மணி", " ", "வரை", " ", "அன்ன", " ", "மாஅயோனே", "?", "\n", "\n", "\n", "\n", "திணை", " ", "பொதுவியல்", "; ", "துறை", " ", "ஆனந்தப்பையுள்", ".", "\n", "\n", "கோச்", " ", "சேரமான்", " ", "யானைக்கட்சேஎய்", " ", "மாந்தரஞ்சேரல்", " ", "இரும்பொறை", " ", "\n", "\n", "இன்ன", " ", "நாளில்", " ", "துஞ்சும்", " ", "என", " ", "அஞ்சி", ", ", "அவன்", " ", "துஞ்சிய", " ", "இடத்து", ", ", "\n", "\n", "கூடலூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "12 இராசிகளும், 27 நக்கத்திரங்களும்", " ", "\n", "\n", "\n", "\n"]},
{"link": "https://vaiyan.blogspot.com/2015/03/230.html", "title": "புறநானூறு 230", "content": ["\n", "எழினி", "செங்கோல் ஆட்சியிலும், வாட்போரிலும்\nபொய்மை சேராமல் செயலாற்றிய எழினி தகடூர்ப் போரில் களத்திலேயே மாண்டான்.", "\n", "\n", "இவனது ஆட்சியில் ஆடுமாடுகள் தம்\nகன்றுகளுடன் மேயும் காட்டிலேயே தங்கும்படியாகவும்,", "\n", "\n", "வெளியிடங்களுக்குச் செல்லும் புதியவர்கள்\nவிரும்பிய இடங்களில் தங்கும்படியாகவும்,", "\n", "\n", "காட்டு விலங்குகளின் பகைமையைப்\nபோக்கிக் காவல் காத்துச் எங்கோல் ஆட்சி புரிந்தவன் இந்த எழினி. ", "\n", "\n", "இந்தக் காவலுக்காக இவன் பயன்படுத்திய\nவாளாண்மையை உலகமே புகழ்ந்தது.", "\n", "\n", "இவன் மாண்டதனால்", "\n", "\n", "இவனது சுற்றத்தார் தாயை இழந்த\nபச்சைக்குழந்தை போல ஆங்காங்கே வருந்தினர். ", "\n", "\n", "பசியால் வாடும் உடல் போல உலகமே\nதுன்ப நெஞ்சத்தோடு கலங்கியது.", "\n", "\n", "அறம் இல்லாத ஏ! கூற்றமே!", "\n", "\n", "இந்த உலகைக் காட்டிலும் நீ பெரிதும்\nவருந்துகிறாய்.", "\n", "\n", "விதைத்துண்டு வாழும் வளத்தை அறியாத\nஉழவன் தான் வீழும் காலத்தில் தன்னிடமுள்ள விதையை உணவாக்கிக்கொண்டது போல இவன் உயிரை\nநீ உணவாக்கிக்கொண்டுவிட்டாய். ", "இவ்வாறு இவனை உணவாக்கிக்கொள்ளாவிட்டால் இவன் போரிடும்\nகளத்தில் பல உயிர்களை வயிறார நீ பருகலாம் அன்றோ? ", "\n", "\n", "\n", "\n", "பாடல் (சொற்பிரிப்புப் பதிவு)", "\n", "\n", "\n", "\n", "கன்று", " ", "அமர்", " ", "ஆயம்", " ", "கானத்து", " ", "அல்கவும்", ",", "\n", "\n", "வெங்", " ", "கால்", " ", "வம்பலர்", " ", "வேண்டு", " ", "புலத்து", " ", "உறையவும்", ",", "\n", "\n", "களம்", " ", "மலி", " ", "குப்பை", " ", "காப்பு", " ", "இல", " ", "வைகவும்", ",", "\n", "\n", "விலங்கு", " ", "பகை", " ", "கடிந்த", " ", "கலங்காச்", " ", "செங்கோல்", ",    ", "\n", "\n", "வையகம்", " ", "புகழ்ந்த", " ", "வயங்கு", " ", "வினை", " ", "ஒள்", " ", "வாள்", ",  5", "\n", "\n", "பொய்யா", " ", "எழினி", " ", "பொருது", " ", "களம்", " ", "சேர", "\n", "\n", "ஈன்றோள்", " ", "நீத்த", " ", "குழவி", " ", "போல", ",", "\n", "\n", "தன்", " ", "அமர்", " ", "சுற்றம்", " ", "தலைத்தலை", " ", "இனைய", ",", "\n", "\n", "கடும்", " ", "பசி", " ", "கலக்கிய", " ", "இடும்பை", " ", "கூர்", " ", "நெஞ்சமொடு", "\n", "\n", "நோய்", " ", "உழந்து", " ", "வைகிய", " ", "உலகினும்", ", ", "மிக", " ", "நனி        10", "\n", "\n", "நீ", " ", "இழந்தனையே", ", ", "அறன்", " ", "இல்", " ", "கூற்றம்", "!", "\n", "\n", "வாழ்தலின்", " ", "வரூஉம்", " ", "வயல்", " ", "வளன்", " ", "அறியான்", ",", "\n", "\n", "வீழ்", " ", "குடி", " ", "உழவன்", " ", "வித்து", " ", "உண்டாஅங்கு", "\n", "\n", "ஒருவன்", " ", "ஆர்", " ", "உயிர்", " ", "உண்ணாய்", " ", "ஆயின்", ",", "\n", "\n", "நேரார்", " ", "பல்", " ", "உயிர்", " ", "பருகி", ",           15", "\n", "\n", "ஆர்குவை", " ", "மன்னோ", ", ", "அவன்", " ", "அமர்", " ", "அடு", " ", "களத்தே", ".", "\n", "\n", "\n", "\n", "திணை", " ", "பொதுவியல்", "; ", "துறை", " ", "கையறு", " ", "நிலை", ".", "\n", "\n", "அதியமான்", " ", "தகடூர்", " ", "பொருது", " ", "வீழ்ந்த", " ", "எழினியை", " ", "\n", "\n", "அரிசில்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஆனிரைகள் மேச்சல் நிலங்களிலேயே", "தங்கும் அளவுக்கு", "விலங்கு பகை கடிந்தவன் அரசன் எழினி", "\n", "\n", "\n", "\n"]},
{"link": "https://vaiyan.blogspot.com/2015/03/231.html", "title": "புறநானூறு 231", "content": ["\n", "அதியமான் நெடுமான் அஞ்சி", "அதியமான் இறந்தான். ", "ஔவையார் அவன் புகழைப்\nபாடுகிறார்.", "\n", "\n", "மலைவாழ் குறவன் எறிபுன நிலத்துக்காக வெட்டி\nஎரித்த கட்டைகள் (குறையல்) போன்ற கரிந்துபோன விறகில் இட்டு இவன் உடலை எரித்தாலும் எரியுங்கள். ", "வெறுமனே காட்டில் போட்டு வானத்துக்கு இறையாக்கினும் ஆக்குங்கள். ", "வெண்கொற்றக் குடையின்\nகீழ் இருந்துகொண்டு திங்கள் போல் மக்களுக்கு நிழல் தந்த இவனது ஞாயிறு போன்ற புகழ் மறையவே\nமறையாது. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "எறி", " ", "புனக்", " ", "குறவன்", "\n", "குறையல்", " ", "அன்ன", "\n", "\n", "கரி", " ", "புற", " ", "விறகின்", "\n", "ஈம", " ", "ஒள்", " ", "அழல்", ",", "\n", "\n", "குறுகினும்", " ", "குறுகுக", "; ", "குறுகாது", " ", "சென்று", ",", "\n", "\n", "விசும்புற", " ", "நீளினும்", " ", "நீள்க", " ", "பசுங்", " ", "கதிர்த்", "\n", "\n", "திங்கள்", " ", "அன்ன", " ", "வெண்குடை  5", "\n", "\n", "ஒண்", " ", "ஞாயிறு", " ", "அன்னோன்", "\n", "புகழ்", " ", "மாயலவே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறு", " ", "நிலை", ".", "\n", "\n", "அதியமான்", " ", "நெடுமான்", " ", "அஞ்சியை", " ", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இப்படி எரித்தால் என்ன", "\n", "\n", "\n", "இப்படி எறிந்தால் என்ன", "\n"]},
{"link": "https://vaiyan.blogspot.com/2015/03/232.html", "title": "புறநானூறு 232", "content": ["\n", "அதியமான் நெடுமான் அஞ்சி", "அதியமானின் நடுகல்லைப் பார்த்து ஔவையார்\nபாடுகிறார்.", "\n", "\n", "காலை மாலை என்னும் இரண்டு வேளைகளும் இனி\nஎனக்கு இல்லாது ஒழியட்டும். ", "என் வாழ்நாள் முழுவதும் இருண்டுபோகட்டும். ", "ஊரார் இவன் நடுகல்லுக்கு\nமயில்பீலி சாத்தி அழகுபடுத்துகின்றனர். ", "கள்ளை ஊற்றிப் படையல் செய்கின்றனர். ", "இவற்றை\nஇவன் பெற்றுக்கொள்வானா? ", "அவன் வாழும் காலத்தில் நாட்டுமக்கள் தான் வாழும் நாட்டையே அவனுக்குக்\nகொடுத்தனர். ", "அப்போதே அதனை அவன் பெற்றுக்கொள்ள மறுத்துவிட்டான்.", " ", "(தான் ஆளும் நாட்டையே\nமக்களுக்கே திருப்பிக் கொடுத்துவிட்டான் ", "– தன் நாட்டைத் தன்னுடையது எனக் கொள்ளவில்லை ", "– மக்களுடையது என்று கருதினான்) ", "இப்போது பீலி ஆடையையும், ", "கள் உணவையும் பெற்றுக்கொள்வானா?\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "இல்லாகியரோ", ", ", "காலை", " ", "மாலை", "!", "\n", "\n", "அல்லாகியர்", ", ", "யான்", " ", "வாழும்", " ", "நாளே", "!", "\n", "\n", "நடுகல்", " ", "பீலி", " ", "சூட்டி", ",\n", "நார்", " ", "அரி", "\n", "\n", "சிறு", " ", "கலத்து", " ", "உகுப்பவும்", "\n", "கொள்வன்கொல்லோ", "\n", "\n", "கோடு", " ", "உயர்", " ", "பிறங்கு", "\n", "மலை", " ", "கெழீஇய 5", "\n", "\n", "நாடு", " ", "உடன்", " ", "கொடுப்பவும்", "\n", "கொள்ளாதோனே", "?", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறு", " ", "நிலை", ".", "\n", "\n", "அதியமான்", " ", "நெடுமான்", " ", "அஞ்சியை", " ", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இது திருச்செங்கோடு ஊரிலுள்ள நடுகல்", "இது போன்றதொரு வகையான நடுகல்", "அதியமானுக்குத் தகடூரில் நடப்பட்டிருந்தது", "அதனை இது போன்று பீலி ஆடை அணிவித்துப் போற்றினர்.", "கொடுத்து மகிழ்ந்த வள்ளல் அதியமான் ", "இந்தப் பீலியாடையை ", "ஏற்பானா ", "என்கிறார் புலவர். ", "\n", "\n", "\n", "\n"]},
{"link": "https://vaiyan.blogspot.com/2015/03/233.html", "title": "புறநானூறு 233", "content": ["\n", "வேள் எவ்வி", "எவ்வி", " என்னும் வேளிர்குடி அரசன் விழுப்புண்\nபட்டான். மாண்டான் என்னும் சொல் பொய்யாய் இருக்கக்கூடாதா என்பது புலவர் வெள்ளெருக்கிலையார்\nஆதங்கம். இந்த ஆதங்கத்தைப் புலப்படுத்தும் பாடல் இது.", "\n", "\n", "அகுதை", " என்பவன் கூடல் நகர அரசன். ", "அவன் பரிசில்\nவேண்டுவோருகெல்லாம் யானைகளைப் பரிசாக வழங்கியவன். ", "ஒருமுறை பகைவன் வீசிய சக்கரம் அகுதை மார்பில் பாய்ந்தது எனப் பேசப்பட்டது. ", "அந்தக் காயம் ஆறி அவன் பிழைத்துக்கொண்டான். ", "அதுபோல\nஎவ்வி மார்பில் பகைவர் வேல் விசிப் பட்ட விழுப்புண்ண்ணும் ஆறிப் பிழைத்துக்கொண்டான்\nஎன்னும் சேதி வரக்காடாதா? என்கிறார் புலவர்.", "\n", "\n", "விழுப்புண் பட்டான் என்னும் என்னும் செய்தியே\nபொய்யாகிவிட வேண்டும். ", "\n", "\n", "எவ்வி இரும்பாண் என்னும் பெரும்பாணர் குடும்பத்தின்\nதலைவன்.", "\n", "\n", "காலில் பெரும்பூண் அணிந்திருப்பவன்.", "\n", "\n", "போரில் வெற்றி கண்ட பெரும் படையினை உடையவன்.\n ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "பொய்யாகியரோ", "! ", "பொய்யாகியரோ", "!", "\n", "\n", "பா", " ", "அடி", " ", "யானை", "\n", "பரிசிலர்க்கு", " ", "அருகாச்", "\n", "\n", "சீர்", " ", "கெழு", " ", "நோன்", "\n", "தாள்", " ", "அகுதைகண்", " ", "தோன்றிய", "\n", "\n", "பொன்", " ", "புனை", " ", "திகிரியின்", "\n", "பொய்யாகியரோ", "!", "\n", "\n", "'", "இரும்", " ", "பாண்", " ", "ஒக்கல்", "\n", "தலைவன்", ", ", "பெரும்", " ", "பூண்", ",           5", "\n", "\n", "போர்", " ", "அடு", " ", "தானை", ",\n", "எவ்வி", " ", "மார்பின்", "\n", "\n", "எஃகுறு", " ", "விழுப்புண்", " ", "பல", "'\n", "என", "\n", "\n", "வைகுறு", " ", "விடியல்", ", ", "இயம்பிய", "\n", "குரலே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறு", " ", "நிலை", ".", "\n", "\n", "வேள்", " ", "எவ்வியை", " ", "\n", "\n", "வெள்ளெருக்கிலையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பொன்புனை திகிரி", "\n", "\n", "\n", "எஃகு", "\n"]},
{"link": "https://vaiyan.blogspot.com/2015/03/234.html", "title": "புறநானூறு 234", "content": ["\n", "வேள் எவ்வி - கைம்மை", "எவ்வி இறந்தான். ", "அவன் மனைவி கைம்மை நோன்பு\nபேற்கொண்டிருந்தாள். ", "இந்த நிலையைப் பார்த்த புலவர் மனம் நொந்து பாடிய பாடல் இது.", "\n", "\n", "\n", "\n", "நான் மனம் நோகிறேன். ", "இந்தக் காலைநேரம் இனி\nவராமல் தேய்ந்துபோகட்டும். ", "இவள் யானைக் காலடிப் பரப்பளவு தரையில் மெழுகி ", "அதன்மேல் புல்லை\nவைத்து, ", "அந்தப் புல்லின்மேல் சோற்றுக் கவளப் பிண்டத்தை வைத்து ", "இறந்துபோன தன் கணவனுக்குப்\nபடைக்கிறாள். ", "இந்தச் சோற்றுப் பிண்டத்தை அவன் எங்கே உண்டான்? ", "உலகமெல்லாம் புகுமாறு ", "தன் கோட்டைக் கதவைத் திறந்துவைத்துப் ", "பலரும் வந்த பின்னர் ", "சேர்ந்து உண்ணும் பழக்கம்\nஉடையவன் ஆயிற்றே!", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "நோகோ", " ", "யானே", "? ", "தேய்கமா", "\n", "காலை", "!", "\n", "\n", "பிடி", " ", "அடி", " ", "அன்ன", "\n", "சிறு", " ", "வழி", " ", "மெழுகி", ",", "\n", "\n", "தன்", " ", "அமர்", " ", "காதலி", "\n", "புல்", " ", "மேல்", " ", "வைத்த", "\n", "\n", "இன்", " ", "சிறு", " ", "பிண்டம்", "\n", "யாங்கு", " ", "உண்டனன்கொல்", "\n", "\n", "உலகு", " ", "புகத்", " ", "திறந்த", "\n", "வாயில்   5", "\n", "\n", "பலரோடு", " ", "உண்டல்", " ", "மரீஇயோனே", "?", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறு", " ", "நிலை", ".", "\n", "\n", "வேள்", " ", "எவ்வியை", " ", "\n", "\n", "வெள்ளெருக்கிலையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இது யானையின் காலடி", "தரையில் இந்த அளவு", "மெழுகி அதில் சோறு போட்டு", "இக்காலத்தில் கோயிலில்", "உண்ணும் வழக்கம் உண்டு.", "அக்காலக் கைம்பெண்", "இந்த அளவு மெழுகிப்", "புல்லில் சோற்று உருண்டைகள்", "வைத்து இறந்த கணவனுக்குப்", "பழக்கம் இருந்தது.", "\n", "\n", "\n", "\n"]},
{"link": "https://vaiyan.blogspot.com/2015/03/235.html", "title": "புறநானூறு 235", "content": ["\n", "\n", "அதியமான் நெடுமான் அஞ்சி", "சிறிதளவு கள் கிடைக்குமானால் அதனை முழுமையாக\nஎனக்கு உண்ணக் கொடுத்துவிடுவான். ", "அது தீர்ந்துபோன பின்னர் பெருமளவு கள் கிடைக்குமாயின்\nவேண்டிய அளவு எனக்குக் கொடுத்து நான் உண்டு பாடக் கேட்டுக்கொண்டே அவனும் பருகுவான்.", "\n", "\n", "ஆனால்", "\n", "\n", "சிறிதளவே உணவு இருக்குமாயினும் அதனை அனைவருக்கும்\nபங்கிட்டுத் தந்து தானும் உடனிருந்து உண்பான். ", "பெருஞ்சோறு வழங்கினும் நன்றாகப் பலரும்\nஉண்ணுமாறு வழங்குவான். ", "\n", "\n", "ஆனால்", "\n", "\n", "எலும்பும் தசையுமாகிய உணவு கிடைக்கும்போது\nஎனக்குக் கொடுத்துவிடுவான். ", "அம்பும் வேலும் பாயும் இடங்களிலெல்லாம் அவன் என்னை ஒதுக்கிவிட்டு\nமுன்சென்று நிற்பான். ", "\n", "\n", "நரந்தம்பூ நாறும் தன் கையால் புலால்நாற்றம்\nஅடிக்கும் என் தலையைக் கோதித் தடவுவான். ", "\n", "\n", "அவன் நெஞ்சில் வேல் பாய்ந்தது. ", "உண்மையில்\nஅது அவன் நெஞ்சில் பாயவில்லை. ", "அரிய இசைத்திறம் கொண்ட பாணர் உண்ணும் மண்டை என்னும் உண்கலத்தைத்\nதுளைத்துக்கொண்டு, இரந்துண்டு வாழ்பவர் அனைவருடைய கையையும் துளைத்துக்கொண்டு, பிறரைக்\nகாப்பாற்றிப் புரக்கும் பொருமக்கள் எல்லாருடைய கண்களின் பாவை மழுங்க (அழுதழுது பார்வை\nமங்க), அரிய சொற்களில் தேர்ச்சி பெற்றுப் பாடும் புலவர்களின் நாவில் சென்று பாய்ந்துள்ளது. ", "இப்படிப்பட்ட ஆசாக (துணைவனாக) இருந்த எந்தை (என் தலைவன்) இப்போது எங்கே இருக்கிறானோ?", "\n", "\n", "ஆதலால், ", "\n", "\n", "இனிப்,", "\n", "\n", "பாடுபவர்களும் இல்லை. ", "பாடுபவர்களுக்கு ஏதாவது\nஒன்றையேனும் தருபவர்களும் இல்லை. ", "பனிக்காலத்தில் பூக்கும் பகன்றைப் பூ யாரும் சூடாமல்\nதரையில் கிடப்பது போல, கொடுப்பவர் யாருமின்றிச் சாகும் உயிர் மிகப் பலவாக இருக்கும்.\n ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "சிறிய", " ", "கள்", " ", "பெறினே", ",\n", "எமக்கு", " ", "ஈயும்", "; ", "மன்னே", "!", "\n", "\n", "பெரிய", " ", "கள்", " ", "பெறினே", ",", "\n", "\n", "யாம்", " ", "பாட", ", ", "தான்", "\n", "மகிழ்ந்து", " ", "உண்ணும்", "; ", "மன்னே", "!", "\n", "\n", "சிறு", " ", "சோற்றானும்", " ", "நனி", "\n", "பல", " ", "கலத்தன்", "; ", "மன்னே", "!", "\n", "\n", "பெருஞ்", " ", "சோற்றானும்", " ", "நனி", "\n", "பல", " ", "கலத்தன்", "; ", "மன்னே", "!               5", "\n", "\n", "என்பொடு", " ", "தடி", " ", "படு", "\n", "வழி", " ", "எல்லாம்", " ", "எமக்கு", " ", "ஈயும்", ";\n", "மன்னே", "!", "\n", "\n", "அம்பொடு", " ", "வேல்", " ", "நுழை", "\n", "வழி", " ", "எல்லாம்", " ", "தான்", " ", "நிற்கும்", ";\n", "மன்னே", "!", "\n", "\n", "நரந்தம்", " ", "நாறும்", " ", "தன்", "\n", "கையால்", ",", "\n", "\n", "புலவு", " ", "நாறும்", " ", "என்", "\n", "தலை", " ", "தைவரும்", "; ", "மன்னே", "!", "\n", "\n", "அருந்", " ", "தலை", " ", "இரும்", "\n", "பாணர்", " ", "அகல்", " ", "மண்டைத்", " ", "துளை", "\n", "உரீஇ", ",     10", "\n", "\n", "இரப்போர்", " ", "கையுளும்", " ", "போகி", ",", "\n", "\n", "புரப்போர்", " ", "புன்கண்", " ", "பாவை", " ", "சோர", ",", "\n", "\n", "அம்", " ", "சொல்", " ", "நுண்", "\n", "தேர்ச்சிப்", " ", "புலவர்", " ", "நாவில்", "\n", "\n", "சென்று", " ", "வீழ்ந்தன்று", ", ", "அவன்", "\n", "\n", "அரு", " ", "நிறத்து", " ", "இயங்கிய", "\n", "வேலே", "!                15", "\n", "\n", "ஆசு", " ", "ஆகு", " ", "எந்தை", "\n", "யாண்டு", " ", "உளன்கொல்லோ", "?", "\n", "\n", "இனி", ", ", "பாடுநரும்", " ", "இல்லை", ";\n", "பாடுநர்க்கு", " ", "ஒன்று", " ", "ஈகுநரும்", " ", "இல்லை", ";", "\n", "\n", "பனித்", " ", "துறைப்", " ", "பகன்றை", "\n", "நறைக்", " ", "கொள்", " ", "மாமலர்", "\n", "\n", "சூடாது", " ", "வைகியாங்கு", ", ", "பிறர்க்கு", "\n", "ஒன்று", "\n", "\n", "ஈயாது", " ", "வீயும்", " ", "உயிர்", "\n", "தவப்", " ", "பலவே", "!         20", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறு", " ", "நிலை", ".", "\n", "\n", "அதியமான்", " ", "நெடுமான்", " ", "அஞ்சியை", " ", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/03/236.html", "title": "புறநானூறு 236", "content": ["\n", "பாரி மகளிர்", "\n", "குரங்கு பலாப்பழம் தின்னும் காட்சி - நிகழ்படம்", "\n", "\n", "\n", "பெருங் கொடையாளியாக விளங்கும் பாரியே! ", "\n", "உன்\nநாட்டில் ஆண்குரங்கு கிழித்துத் தின்ற பலாப்பழத்தின் மிச்சம் மலை (சிலை) வாழ் குறவர்\nமக்களுக்கு உணவாக இருக்கும். ", "\n", "(உன் நாட்டில் குரங்கும் கொடை வழங்கும்) ", "\n", "\n", "\n", "நாம் கலந்த நட்போடு பழகினோம். ", "\n", "ஆனால் அந்த நட்புக்கு நீ உரியவன்\nஇல்லை. ", "\n", "ஏன் தெரியுமா? ", "\n", "என்மீது பிணக்குக் கொண்டு என்னை விட்டுவிட்டுப் போய்விட்டாய். ", "\n", "உன் பெருந்தகு நட்பினால் என்னைக் காப்பாற்றினாயே ", "\n", "அந்த நட்பிற்கு என்னை விட்டுவிட்டுச்\nசென்றது தகாது அல்லவா? ", "\n", "\n", "உன்னுடன் சேர்ந்து வருகிறேன் என்றபோது ", "\n", "‘நீ இங்கேயே இரு (ஒழிக)’\nஎன்று சொன்னவன் ஆயிற்றே. ", "\n", "இப்படி நான் உனக்குப் பொருத்தம் இல்லாதவன் ஆகிவிட்டேனே. ", "\n", "\n", "(உன்\nமகளிர்க்காக இவ்வாறு கூறினாய் போலும். ", "\n", "இப்போது அந்தக் கடமையும் முடிந்துவிட்டது). ", "\n", "\n", "இனி உன்னைப் பிரிந்திருக்க முடியாது. ", "\n", "இடைவிடாமல்\nஉன்னைச் சேர்ந்தே இருக்கவேண்டும். ", "\n", "எல்லாவற்றினும் மேலாகிய பால் (விதி) உன்னோடு என்னை\nவாழவைப்பதாக இருக்கட்டும். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கலை", " ", "உணக்", " ", "கிழிந்த", ",\n", "முழவு", " ", "மருள்", ", ", "பெரும்", " ", "பழம்", "\n", "\n", "சிலை", " ", "கெழு", " ", "குறவர்க்கு", "\n", "அல்கு", " ", "மிசைவு", " ", "ஆகும்", "\n", "\n", "மலை", " ", "கெழு", " ", "நாட", "!\n", "மா", " ", "வண்", " ", "பாரி", "!", "\n", "\n", "கலந்த", " ", "கேண்மைக்கு", " ", "ஒவ்வாய்", ",\n", "நீ", "; ", "எற்", "\n", "\n", "புலந்தனை", " ", "ஆகுவை", " ", "புரந்த", " ", "ஆண்டே 5", "\n", "\n", "பெருந்", " ", "தகு", " ", "சிறப்பின்", "\n", "நட்பிற்கு", " ", "ஒல்லாது", ",", "\n", "\n", "ஒருங்கு", " ", "வரல்", " ", "விடாது", ",\n'", "ஒழிக", "' ", "எனக்", " ", "கூறி", ",", "\n", "\n", "இனையை ஆதலின்", " ", "நினக்கு", " ", "மற்று", " ", "யான்", "\n", "\n", "மேயினேன்", " ", "அன்மையானே", "; ", "ஆயினும்", ",", "\n", "\n", "இம்மை", " ", "போலக்", " ", "காட்டி", ",\n", "உம்மை    10", "\n", "\n", "இடை", " ", "இல்", " ", "காட்சி", "\n", "நின்னோடு", "\n", "\n", "உடன்", " ", "உறைவு", " ", "ஆக்குக", ",\n", "உயர்ந்த", " ", "பாலே", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "வேள்", " ", "பாரி", " ", "துஞ்சியவழி", ", ", "அவன்", " ", "மகளிரைப்", " ", "பார்ப்பார்ப்", " ", "படுத்து", ", ", "வடக்கிருந்த", " ", "கபிலர்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2015/04/237.html", "title": "புறநானூறு 237", "content": ["\n", "இளவெளிமான்", "புலவர் பெருஞ்சித்திரனார் வெளிமானைப் பாடிப்\nபரிசில் பெற்றவர். மீண்டும் செல்கையில் வெளிமான் மாண்டுபோனான். (அவன் தம்பி இளவெளிமான்\nசிறிதளவு பரிசில் நல்கினான். அது தன் புலமைக்குக் குறைவானது என்று எண்ணிய புலவர் அதனை\nவாங்க மறுத்து இந்தப் பாடலைப் பாடினார் என்று பாடலின் கொளுக்குறிப்பு கூறுகிறது. பாடல் அதனோடு தொடர்புடையதாக, வேறு வகையில் உள்ளது)", "\n", "\n", "\n", "\n", "‘நீடு வாழ்க’ என்று பாடிக்கொண்டு அரண்மனை\nவாயிலில் நின்ற அந்த நாளானது நான் பசியாடு இருந்த நாள். அவன் கோடைகாலத்தில் கிடைத்த\nநல்ல நிழல்போல் அவன் இருந்தான். ", "\n", "\n", "இப்போது", "\n", "\n", "அதே போலப் பாடிக்கொண்டு நின்றேன். பொய்க்காமல்\nவழங்கும் நெஞ்சுரம் பெற்றவன் காதுகளில் விதைத்த நூல் இப்போது விளைச்சலைத் தந்திருக்கிறது\nஎன்று நான் ஆவலோடு எதிர்நோக்கிக்கொண்டிருந்த வேளையில், என் ஆசை பழுதாகும்படி, சோறாக்கிய\nசட்டியானது சோற்றுக்குப் பதிலாக நெருப்புக்கட்டியைக் கொடுப்பது போல அரசன் மாண்டான்.\n", "\n", "இவர் அறனெறியாளர், இரக்கம் கொள்ளத்தக்கவர்\nஎன்றெல்லாம் பார்க்காமல் உயிரை எடுத்துக்கொள்ளும் கூற்றுவன் கோடைநிழல் போன்ற அந்த வள்ளலின்\nஉயிரைப் பிரித்து ஊழ் முறைமைப்படி கொண்டுசென்றது. ", "\n", "\n", "அவனுடைய மனைவிமார் நெஞ்சில் அடித்துக்கொண்டனர்.\nஅப்போது அவர்களின் கையில் இருந்த வளையல்கள் உடைந்து வாளைப்பூ உதிர்ந்து கிடப்பது போல\nசிதறிக் கிடந்தன. ", "\n", "\n", "வெற்றி வேலை உடைய அந்த விடலை (வீரப் பெருமகன்)\nகள்ளியும் களரியும் மண்டிக்கிடக்கும் காட்டில் மாண்டுகிடந்தான். ", "\n", "\n", "புலவர் சுற்றம் (முதுவாய் ஒக்கல்) வருந்திக்கொண்டிருந்தது.\n", "\n", "\n", "இரங்கி வருந்தும் சுற்றம் துன்பம் நீங்குவதாகுக.", "\n", "\n", "\n", "\n", "என் நெஞ்சமே! கலங்காதே. துணிவுடன் எழுக.\n", "\n", "\n", "யானைக் களிற்றை வேட்டையாடப் பதுங்கிய புலியானது\nஎலியை வேட்டையாடப் பதுங்குமா? இந்த உலகில் பலர் உள்ளனர். அவர்களிடம் நிறைந்த பரிசில்\nபெற்றுக்கொள்ளலாம். நெஞ்சே, எழுக. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "நீடு", " ", "வாழ்க", "?' ", "என்று", ",\n", "யான்", " ", "நெடுங்", " ", "கடை", " ", "குறுகி", ",", "\n", "\n", "பாடி", " ", "நின்ற", " ", "பசி", "\n", "நாட் கண்ணே", ",", "\n", "\n", "'", "கோடைக்", " ", "காலத்துக்", " ", "கொழு", "\n", "நிழல்", " ", "ஆகி", ",", "\n", "\n", "பொய்த்தல்", " ", "அறியா", " ", "உரவோன்", " ", "செவிமுதல்", "\n", "\n", "வித்திய", " ", "பனுவல்", " ", "விளைந்தன்று", "\n", "நன்று", "' ", "என     5", "\n", "\n", "நச்சி", " ", "இருந்த", " ", "நசை", "\n", "பழுதாக", ",", "\n", "\n", "அட்ட", " ", "குழிசி", " ", "அழல்", "\n", "பயந்தாஅங்கு", ",", "\n", "\n", "'", "அளியர் தாமே", " ", "ஆர்க", "' ", "என்னா", "\n", "\n", "அறன்", " ", "இல்", " ", "கூற்றம்", "\n", "திறன்", " ", "இன்று", " ", "துணிய", ",", "\n", "\n", "ஊழின்", " ", "உருப்ப", " ", "எருக்கிய", "\n", "மகளிர்     10", "\n", "\n", "வாழைப்", " ", "பூவின்", " ", "வளை", "\n", "முறி", " ", "சிதற", ",", "\n", "\n", "முது", " ", "வாய்", " ", "ஒக்கல்", "\n", "பரிசிலர்", " ", "இரங்க", ",", "\n", "\n", "கள்ளி", " ", "போகிய", " ", "களரிஅம்", "\n", "பறந்தலை", ",", "\n", "\n", "வெள்", " ", "வேல்", " ", "விடலை", "\n", "சென்று", " ", "மாய்ந்தனனே", ":", "\n", "\n", "ஆங்கு", " ", "அது", " ", "நோய்", "\n", "இன்றாக", "; ", "ஓங்கு", " ", "வரைப்       15", "\n", "\n", "புலி", " ", "பார்த்து", " ", "ஒற்றிய", "\n", "களிற்று", " ", "இரை", " ", "பிழைப்பின்", ",", "\n", "\n", "எலி", " ", "பார்த்து", " ", "ஒற்றாதாகும்", ";\n", "மலி", " ", "திரைக்", "\n", "\n", "கடல்", " ", "மண்டு", " ", "புனலின்", "\n", "இழுமெனச்", " ", "சென்று", ",", "\n", "\n", "நனியுடைப்", " ", "பரிசில்", " ", "தருகம்", ",", "\n", "\n", "எழுமதி", ", ", "நெஞ்சே", "! ", "துணிபு", "\n", "முந்துறுத்தே", ".         20", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "வெளிமானுழைச்", " ", "சென்றார்க்கு", ", ", "அவன்", " ", "துஞ்ச", ", ", "இள", "\n", "வெளிமான்", " ", "சிறிது", " ", "கொடுப்ப", ", ", "கொள்ளாது", ",\n", "\n", "\n", "பெருஞ்சித்திரனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பூ மடலுக்குள்ளே", "இருக்கும்", "வாழைப்பூக்கள்", "தாமே உதிர்ந்து", "கிடப்பது போல", "உடைந்த", "வளையல்கள்", "கிடந்தனவாம்", "\n", "\n", "\n", "இவை உடைந்த", "வளையல்கள்", "கணவனை இழந்த மனைவி", "மார்பில் ", "அடித்துக்கொள்ளும்போது", "உடைந்த வளையல்", "துண்டுகள்", "சிதறிக் கிடந்தனவாம்", "\n"]},
{"link": "https://vaiyan.blogspot.com/2015/04/239.html", "title": "புறநானூறு 239", "content": ["\n", "நம்பி நெடுஞ்செழியன்", "நம்பி நெடுஞ்செழியன் இறந்தான். அவனது பண்புகளை\nஒவ்வொன்றாக அடுக்கிச் சொல்லி புலவர் அவன் இல்லையே என வருந்துகிறார்.:", "\n", "\n", "\n", "கைப்புயத் தோளில் வளையல் அணிந்த இளைய மகளிரைத் தழுவினான்.", "\n", "பூங்காவில் பறித்த மலர்களை அணிந்துகொண்டான்.", "\n", "குளுமையும் மணமும் மிக்க சந்தனத்தைப் பூசிக்கொண்டான்.", "\n", "அவனோடு பகைமை கொண்டவர்களின் கால்வழியே இல்லாமல்\nசெய்தான்.", "\n", "அவனது நண்பர்கள் உயர்வு எய்தும்படிச் செய்தான்.", "\n", "‘இவர் வலிமை மிக்கவர்’ என்று அவர்களுக்குக்\nகீழ்ப்படியமாட்டான்.", "\n", "‘இவர்கள் மெலியவர்கள்’ என்று எண்ணித் தன்னை\nமேம்படுத்திக்கொள்ளமாட்டான்.", "\n", "பிறரிடம் தனக்கு அது வேண்டும் என்று கையேந்தமாட்டான்.", "\n", "தன்னிடம் இரப்பவர் எதைக் கேட்டாலும் மறுக்காமல்\nவழங்குவான்.", "\n", "வேந்தர் அவையில் தன் புகழை நிலைநாட்டிக்கொண்டவன்.", "\n", "எதிர்த்து வரும் படையை முன்னே நின்று தாங்கிக்கொள்வான்.", "\n", "இவனை எதிர்த்து நிற்க மாட்டாமல் திரும்பிச்\nசெல்லும் படைகள் பலவற்றைக் கண்டவன்.", "\n", "விரைந்து செல்லும் குதிரைமீது செல்வான்.", "\n", "தெருவில் தேரில் செல்வான்.", "\n", "உயர்ந்த களிற்றின் மீதும் செல்வான்.", "\n", "இனிக்கும் தேறலை உடைய மொந்தைகளைப் பலருக்கும்\nவழங்கினான்.", "\n", "பாணர்களின் பசியைப் போக்கினான்.", "\n", "மயக்கிப் பேசி ஏமாற்றும் பழக்கம் இல்லாதவன்.", "\n", "\n", "\n", "\n", "இப்படிச்.", "\n", "\n", "ஒருவன் செய்யவேண்டிய எல்லாவற்றையும் செய்தவன்\nஇவன்.", "\n", "\n", "ஆகையால்,", "\n", "\n", "புகழை விரும்பும் இவனது தலையை மண்ணில் கிடத்துங்கள். ", "அல்லது தீயிலிட்டுச் சுடுங்கள். ", "இவன் புகழ் மாயப்போவது இல்லை.", "\n", "\n", "இடுக என்பதற்குப் “பட்டடி படுக” என்று என்று எழுதிக் காட்டுகிறது,\nபுறநானூற்றுப் பழைய உரை.", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "தொடியுடைய", " ", "தோள்", " ", "மணந்தனன்", ";", "\n", "\n", "கடி", " ", "காவில்", " ", "பூச்", "\n", "சூடினன்", ";", "\n", "\n", "தண்", " ", "கமழும்", " ", "சாந்து", "\n", "நீவினன்", ";", "\n", "\n", "செற்றோரை", " ", "வழி", " ", "தபுத்தனன்", ";", "\n", "\n", "நட்டோரை", " ", "உயர்பு", " ", "கூறினன்", ";      5", "\n", "\n", "'", "வலியர்", "' ", "என", ", ", "வழிமொழியலன்", ";", "\n", "\n", "'", "மெலியர்", "' ", "என", ", ", "மீக்கூறலன்", ";", "\n", "\n", "பிறரைத்", " ", "தான்", " ", "இரப்பு", "\n", "அறியலன்", ";", "\n", "\n", "இரந்தோர்க்கு", " ", "மறுப்பு", " ", "அறியலன்", ";", "\n", "\n", "வேந்துடை", " ", "அவையத்து", " ", "ஓங்கு", " ", "புகழ்", " ", "தோற்றினன்", ";               10", "\n", "\n", "வருபடை", " ", "எதிர்", " ", "தாங்கினன்", ";", "\n", "\n", "பெயர்படை", " ", "புறங்கண்டனன்", ";", "\n", "\n", "கடும்", " ", "பரிய", " ", "மாக்", "\n", "கடவினன்", ";", "\n", "\n", "நெடுந்", " ", "தெருவில்", " ", "தேர்", "\n", "வழங்கினன்", ";", "\n", "\n", "ஓங்கு", " ", "இயல", " ", "களிறு", "\n", "ஊர்ந்தனன்", ";             15", "\n", "\n", "தீம்", " ", "செறி", " ", "தசும்பு", "\n", "தொலைச்சினன்", ";", "\n", "\n", "பாண்", " ", "உவப்ப", " ", "பசி", "\n", "தீர்த்தனன்", ";", "\n", "\n", "மயக்குடைய", " ", "மொழி", " ", "விடுத்தனன்", "; ", "ஆங்குச்", "\n", "\n", "செய்ப", " ", "எல்லாம்", " ", "செய்தனன்", "\n", "ஆகலின்", "\n", "\n", "இடுக", " ", "ஒன்றோ", "! ", "சுடுக", "\n", "ஒன்றோ", "!               20", "\n", "\n", "படு", " ", "வழிப்", " ", "படுக", ",\n", "இப்", " ", "புகழ்", " ", "வெய்யோன்", " ", "தலையே", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "நம்பி", " ", "நெடுஞ்செழியனைப்", " ", "\n", "\n", "பேரெயின்", " ", "முறுவலார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", " ", "\n", "\n", "\n", "\n"]},
{"link": "https://vaiyan.blogspot.com/2015/04/238.html", "title": "புறநானூறு 238", "content": ["\n", "வெளிமான்", "கள்ளை விரும்பும் காவலன் காட்டில் கிடக்கிறான். ", "அவனை இடுவதற்காக வைக்கப்பட்டிருக்கும் தாழியின்மேல் செம்பருந்தும், பொகுவல் என்னும்\nபிணம்தின்னிக் கழுகும் அஞ்சாமல் காத்திருக்கின்றன. ", "வாய் வலிமை கொண்ட காக்கை, கோட்டான்,\nபேய்க்கூட்டம் முதலானவும் சுழன்றுகொண்டிருக்கின்றன.", "\n", "\n", "அவனைப் பாடி வாழும் அரசுச் சுற்றமும் வளையலைக்\nகழற்றி எறிந்த அவனது மனைவிமார் போல வாடிக் கிடக்கின்றன (பையென்று கிடக்கின்றன). ", "அவனது\nமுரசத்தின் கண்ணுத்தோல் கிழிந்து கிடக்கிறது. ", "அவனது பட்டத்து யானையும் தன் கொம்பு ஒடிந்து\nஆள் நடமாட்டம் இல்லாத மலை போல பொலிவிழந்து நிற்கிறது. ", "இவற்றையெல்லாம் பார்த்த எமனே\nபித்துப் பிடித்தவன் போலக் காணப்படுகிறான். ", "இப்படி என் தலைவன் ஆகுல நிலை அடைவான் என்று\nநான் எதிர்பார்க்கவே இல்லை. ", "என்னை நம்பி வாழும் எனக்கு நெருக்கமானவர் நிலைமை என்ன ஆகும்?\n", "\n", "\n", "மழை பெய்யும் இரவில் மரம் என்மேல் விழுவது\nபோல என் நெஞ்சம் கலங்குகிறது. ", "கண் தெரியாத ஊமையன் ஒருவன் கடலில் விழுந்து தவிப்பது", "\nபோல துயர வெள்ளத்து அவலச் சுழியில் அகப்பட்டுக்கொண்டு தவிக்கிறேன். ", "இனி இறந்துபடுவதே\nநன்று. ", "நான் செய்யவேண்டிய தக்க செயலும் அதுவே ஆகும்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கவி", " ", "செந்", " ", "தாழிக்", "\n", "குவி", " ", "புறத்து", " ", "இருந்த", "\n", "\n", "செவி", " ", "செஞ்", " ", "சேவலும்", "\n", "பொகுவலும்", " ", "வெருவா", ",", "\n", "\n", "வாய்", " ", "வன்", " ", "காக்கையும்", "\n", "கூகையும்", " ", "கூடி", ",", "\n", "\n", "பேஎய்", " ", "ஆயமொடு", " ", "பெட்டாங்கு", "\n", "வழங்கும்", "\n", "\n", "காடு", " ", "முன்னினனே", ", ", "கள்", "\n", "காமுறுநன்", ";  5", "\n", "\n", "தொடி", " ", "கழி", " ", "மகளிரின்", "\n", "தொல்", " ", "கவின்", " ", "வாடி", ",", "\n", "\n", "பாடுநர்", " ", "கடும்பும்", " ", "பையென்றனவே", ";", "\n", "\n", "தோடு", " ", "கொள்", " ", "முரசும்", "\n", "கிழிந்தன", ", ", "கண்ணே", ";", "\n", "\n", "ஆள்", " ", "இல்", ", ", "வரை", "\n", "போல்", ", ", "யானையும்", " ", "மருப்பு", " ", "இழந்தனவே", ";", "\n", "\n", "வெந்", " ", "திறல்", " ", "கூற்றம்", "\n", "பெரும்", " ", "பேதுறுப்ப", ",            10", "\n", "\n", "எந்தை", " ", "ஆகுல", " ", "அதற்", "\n", "படல்", " ", "அறியேன்", ";", "\n", "\n", "அந்தோ", "! ", "அளியேன்", " ", "வந்தனென்", ";\n", "மன்ற", "\n", "\n", "என்", " ", "ஆகுவர்கொல்", ", ", "என்", "\n", "துன்னியோரே", "?", "\n", "\n", "மாரி", " ", "இரவின்", ", ", "மரம்", "\n", "கவிழ்", " ", "பொழுதின்", ",", "\n", "\n", "ஆர்", " ", "அஞர்", " ", "உற்ற", "\n", "நெஞ்சமொடு", ", ", "ஒராங்குக்  15", "\n", "\n", "கண்", " ", "இல்", " ", "ஊமன்", "\n", "கடல்", " ", "பட்டாங்கு", ",", "\n", "\n", "வரை", " ", "அளந்து", " ", "அறியாத்", "\n", "திரை", " ", "அரு", " ", "நீத்தத்து", ",", "\n", "\n", "அவல", " ", "மறு", " ", "சுழி", "\n", "மறுகலின்", ",", "\n", "\n", "தவலே", " ", "நன்றுமன்", "; ", "தகுதியும்", "\n", "அதுவே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "வெளிமான்", " ", "துஞ்சிய", " ", "பின்", " ", "பெருஞ்சித்திரனார்", " ", "பா", "டியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பொகுவல்", "vulture bird", "\n", "\n", "\n", "vulture bird", "பொகுவல்", "\n"]},
{"link": "https://vaiyan.blogspot.com/2015/04/240.html", "title": "புறநானூறு 240", "content": ["\n", "ஆய் அண்டிரன்", "பாடுபவர்களுக்கு ஆய் அண்டிரன் என்னும் அரசன்\nகுதிரை, யானை, தேர், நாடு, ஊர் ஆகியவற்றை வழங்குபவன். ", "அவன் மேல் உலகம் சென்றுவிட்டான். ", "அவனது மனைவியரும் அவனுடன் சென்றுவிட்டனர். ", "காலன் என்னும் கண்ணோட்டம் இல்லாதவன் தூக்கிச்\nசென்றதன் விளைவு இது. ", "அதனால், அவன் உடம்பைச் ‘சுட்டுக்குவி’ என்று மரப்பொந்தில் இருக்கும்\nகூகை செத்தோருக்காகக் குரல் கொடுத்தது. ", "அதன்படி அவன் உடம்பைச் சுட்டெரித்தனர். ", "அதனால்\nபுலவர்கள் தம்மைப் பாதுகாப்பவரைக் காணாமல் கலக்கமுற்றுத் தம் சுற்றத்தாரோடு பிறரது\nநாடுகளைத் தேடிச் செல்லலாயினர்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பாடுநர்க்கு", " ", "அருகா", " ", "ஆஅய்", " ", "அண்டிரன்", "\n", "\n", "ஆடு", " ", "நடைப்", " ", "புரவியும்", ",\n", "களிறும்", ", ", "தேரும்", ",", "\n", "\n", "வாடா", " ", "யாணர்", " ", "நாடும்", "\n", "ஊரும்", ",", "\n", "\n", "கோடு", " ", "ஏந்து", " ", "அல்குல்", ",\n", "குறுந்", " ", "தொடி", " ", "மகளிரொடு", ",", "\n", "\n", "காலன்", " ", "என்னும்", " ", "கண்ணிலி", "\n", "உய்ப்ப", ",      5", "\n", "\n", "மேலோர்", " ", "உலகம்", " ", "எய்தினன்", "\n", "எனாஅ", ",", "\n", "\n", "பொத்த", " ", "அறையுள்", " ", "போழ்", "\n", "வாய்க்", " ", "கூகை", ",", "\n", "\n", "'", "சுட்டுக்", " ", "குவி", "' ", "எனச்", " ", "செத்தோர்ப்", "\n", "பயிரும்", "\n", "\n", "கள்ளி", " ", "அம்", " ", "பறந்தலை", "\n", "ஒரு", " ", "சிறை", " ", "அல்கி", ",", "\n", "\n", "ஒள்", " ", "எரி", " ", "நைப்ப", "\n", "உடம்பு", " ", "மாய்ந்தது", ";       10", "\n", "\n", "புல்லென்", " ", "கண்ணர்", " ", "புரவலர்க்", " ", "காணாது", ",", "\n", "\n", "கல்லென்", " ", "சுற்றமொடு", " ", "கையழிந்து", ",\n", "புலவர்", "\n", "\n", "வாடிய", " ", "பசியராகி", ", ", "பிறர்", "\n", "\n", "நாடு", " ", "படு", " ", "செலவினர்", "\n", "ஆயினர்", ", ", "இனியே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "ஆயைக்", " ", "\n", "\n", "குட்டுவன்", " ", "கீரனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "பொத்த அறையுள்", "போழ்வாய்க் கூகை", "\n", "\n", "\n", "\n"]},
{"link": "https://vaiyan.blogspot.com/2015/04/241.html", "title": "புறநானூறு 241", "content": ["\n", "ஆய் அண்டிரன்", "தன்னிடம் உதவி வேண்டிவந்த இரவலர்களுக்கெல்லாம்\nவலிமை மிக்க தேரிலேற்றி உதவிப் பொருள்களை வழங்கிய அண்டிரன் வருவான் என்று வச்சிரத்\nதடக்கை நெடியோன் (இந்திரன்) கோயிலுக்குள் அவனை வரவேற்கும் முரசு முழக்கம் வானத்தில்\nஎழுகின்றது", "\n", "\n", "\n", "\n", "உதவியவர் இறந்த பின்னர் மேலுலகம் புகுவர்\nஎன்பது ஒரு நம்பிக்கை.", "\n", "\n", "  ", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n'", "திண்", " ", "தேர்", " ", "இரவலர்க்கு", ",\n", "ஈத்த", ", ", "தண்", " ", "தார்", ",", "\n", "\n", "அண்டிரன்", " ", "வரூஉம்", "' ", "என்ன", ", ", "ஒண்", "\n", "தொடி", "\n", "\n", "வச்சிரத்", " ", "தடக்", " ", "கை", " ", "நெடியோன்", "\n", "கோயிலுள்", ",", "\n", "\n", "போர்ப்புறு", " ", "முரசம்", " ", "கறங்க", ",", "\n", "\n", "ஆர்ப்பு", " ", "எழுந்தன்றால்", ", ", "விசும்பினானே", ".             5", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "ஆயை", " ", "\n", "\n", "உறையூர்", " ", "ஏணிச்சேரி", " ", "முடமோசியார்", "\n", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இந்திரன்", "\n", "\n", "\n", "\n"]},
{"link": "https://vaiyan.blogspot.com/2015/04/242.html", "title": "புறநானூறு 242", "content": ["\n", "பெருஞ்சாத்தன்", "பெருஞ்சாத்தன் ஒல்லையூர் நாட்டை ஆண்ட அரசன்.\nஇவனது தந்தை ‘ஒல்லையூர் கிழான்’ எனப் போற்றப்பட்டவன். பெருஞ்சாத்தன் இந்தப் பாடலில்\n‘வல்வேல் சாத்தன்’ எனப் போற்றப்பட்டுள்ளான். வலிமையாகத் தாக்கும்படி வேல் வீசவல்லவன்\nஎன்பது இதன் பொருள். இவன் தன் ஆண்மை-அழகாலும், ஆண்மை-வல்லமையாலும் அடவர்களையெல்லாம்\nவென்றவனாம். இவன் இறந்த பின்னர் இவன் நாட்டில் பூத்துக்கிடந்த முல்லைப் பூவை யாருமே\nசூடவில்லையாம்.", "\n", "\n", "\n", "வள்ளல் சாத்தன் இறந்தான் என்று அந்த நாட்டில்\nயாருமே தலையில் சூடிக்கொள்ளவில்லையாம். இதனைப் புலவர் நயம்படக் கூறுகிறார்.", "\n", "இளங்குழந்தைகள் சூடவில்லை. வளையல் அணிந்த\nமகளிர் சூடுவதற்காகப் பறிக்கவில்லை. பாணர் தம் வளைந்த யாழைத் தொரட்டாகப் பயன்படுத்திக்\nகீழே இழுத்துப் பரித்துத் தலையில் சூட்டிக்கொள்ளவில்லை. பாடினியும் அணிந்துகொள்ளவில்லை.\nஅப்படி இருக்கும்போது, முல்லைப்பூவே! ஒல்லையூர் நாட்டில் எதற்காகப் பூக்கிறாய்?  ", "\n", "\n", "\n", "\n", "இப்பாடலால் தெரியவரும் அக்காலத் தமிழர் பண்பாடுகள்", "\n", "\n", "\n", "கணவன் இறந்தால் மனைவி தன் தலையில் பூ வைத்துக்கொள்ள\nமாட்டாள்.", "\n", "பாணர் முதலான சில ஆடவரும் பூவைச் சூடிக்கொள்வர்.", "\n", "ஆண், பெண் குந்தைகள் பூச்சூடிக்கொள்ளுதல்\nவழக்கம்.", "\n", "\n", "\n", "\n", "  ", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "இளையோர்", " ", "சூடார்", "; ", "வளையோர்", "\n", "கொய்யார்", ";", "\n", "\n", "நல்", " ", "யாழ்", " ", "மருப்பின்", "\n", "மெல்ல", " ", "வாங்கி", ",", "\n", "\n", "பாணன்", " ", "சூடான்", "; ", "பாடினி", "\n", "அணியாள்", ";", "\n", "\n", "ஆண்மை", " ", "தோன்ற", " ", "ஆடவர்க்", "\n", "கடந்த", "\n", "\n", "வல்", " ", "வேல்", " ", "சாத்தன்", "\n", "மாய்ந்த", " ", "பின்றை 5", "\n", "\n", "முல்லையும்", " ", "பூத்தியோ", ", ", "ஒல்லையூர்", " ", "நாட்டே", "?", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "\n", "ஒல்லையூர்", " ", "கிழான்", " ", "மகன்", " ", "பெருஞ்சாத்தனைக்", "\n", "\n", "\n", "குடவாயிற்", " ", "கீரத்தனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "முல்லை", "\n", "\n", "\n", "\n"]},
{"link": "https://vaiyan.blogspot.com/2015/04/243.html", "title": "புறநானூறு 243", "content": ["\n", "முதுமை", "இப்போது நினைக்கும்போது என் மனம் இரங்கி\nஏக்கம் கொள்கிறது.", "\n", "\n", "\n", "அப்போது இருக்கமான மணலில் பாவை செய்து அதற்குப்\nபூக்களைக் கோத்துச் சூட்டிவிட்டு விளையாடிய மகளிர் குளத்தில் நீராடும்போது அவர்களோடு கை கோத்துக்கொண்டும்,\nதழுவிக்கொண்டும், ஒருவர்மீது ஒருவர் தொங்கிக்கொண்டும், ஒளிவு மறைவு இல்லாமல், கள்ளம்-கபடம்\nஇல்லாமல் விளையாடியதும், மகளிரின் நன்மதிப்பைப் பெறுவதற்காக அத் துறையில் ஓங்கி உயர்ந்து\nவளர்ந்திருந்த மருதமரத்தில் நீரோரமாகச் சாய்ந்திருந்த கிளையில் ஏறி, கரையில் உள்ளவர்\nமருளும்படியும், நீரலை பெரிதாகிக் கரையில் பிதிரும்படியும், விரிவான, ஆழமான குட்டையில்\n‘துடும்’ என்னும் ஓசை உண்டாகும்படி நீரில் பாய்ந்து, மூழ்கி, ஆழத்திலிருந்த மண்ணை எடுத்துக்கொண்டு\nமேலே வந்து, ", "கள்ளம்-கபடம் இல்லாத (கல்லா) இளமையானது", " இப்போது எங்கே போய்விட்டது?", "\n", "\n", "\n", "\n", "அந்தோ! அந்த இளமை இரங்கத் தக்கது.", "\n", "\n", "\n", "இப்போது தலையில் ", "வளையல்-பூண் கட்டிய தடியை", " ஊன்றிக்கொண்டு\nதலையும் உடலும் நடுங்க, தொடர்ந்து பேசமுடியாமல் இடையிடையே சிற்சில சொற்களைப் கொண்டு,\nபெருமூதாளராக (தொடுதொடு கிழவராக) இருக்கும் என்னிடம் அன்று இருந்த அந்த இளமை எங்கே\nஇருக்கிறது?", "\n", "\n", "\n", "\n", "இன்று என் இளமை செத்துவிட்டது.", "\n", "\n", "ஒருநாள், நானும் …!", "\n", "\n", "  ", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "இனி", " ", "நினைந்து", " ", "இரக்கம்", "\n", "ஆகின்று", ": ", "திணி", " ", "மணல்", "\n", "\n", "செய்வுறு", " ", "பாவைக்குக்", " ", "கொய்", " ", "பூத்", " ", "தைஇ", ",", "\n", "\n", "தண்", " ", "கயம்", " ", "ஆடும்", "\n", "மகளிரொடு", " ", "கை", " ", "பிணைந்து", ",", "\n", "\n", "தழுவுவழித்", " ", "தழீஇ", ", ", "தூங்குவழித்", " ", "தூங்கி", ",", "\n", "\n", "மறை", " ", "எனல்", " ", "அறியா", "\n", "மாயம்", " ", "இல்", " ", "ஆயமொடு     5", "\n", "\n", "உயர்", " ", "சினை", " ", "மருதத்", "\n", "துறை", " ", "உறத்", " ", "தாழ்ந்து", ",", "\n", "\n", "நீர்", " ", "நணிப்", " ", "படி", "\n", "கோடு", " ", "ஏறி", ", ", "சீர்", " ", "மிக", ",", "\n", "\n", "கரையவர்", " ", "மருள", ", ", "திரைஅகம்", "\n", "பிதிர", ",", "\n", "\n", "நெடு", " ", "நீர்க்", " ", "குட்டத்துத்", "\n", "துடுமெனப்", " ", "பாய்ந்து", ",", "\n", "\n", "குளித்து", " ", "மணல்", " ", "கொண்ட", " ", "கல்லா", "\n", "இளமை ", "      10", "\n", "\n", "அளிதோதானே", "! ", "யாண்டு", " ", "உண்டு", " ", "கொல்லோ", "\n", "\n", "தொடித்", " ", "தலை", " ", "விழுத்", "\n", "தண்டு", " ", "ஊன்றி", ", ", "நடுக்குற்று", ",", "\n", "\n", "இரும்", " ", "இடை", " ", "மிடைந்த", "\n", "சில", " ", "சொல்", "\n", "\n", "பெரு", " ", "மூதாளரேம்", " ", "ஆகிய", "\n", "எமக்கே", "?", "\n", "\n", "\n", "\n", "திணை", " ", "பொதுவியல்", "; ", "துறை", "\n", "கையறுநிலை", ".", "\n", "தொடித்", " ", "தலை", " ", "விழுத்தண்டினார்", " ", "பாடியது", ".", "\n", "பாடலில் பயன்படுத்தப்பட்டுள்ள தொடரைக் கொண்டு ", "இவருக்கு இந்தப் பெயர் சூட்டப்பட்டுள்ளது", "\n", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "தண்டூன்றி நடக்கும்", "காந்தி", "\n", "\n", "\n", "குளித்து மண் கொண்ட", "கல்லா இளமை", "\n"]},
{"link": "https://vaiyan.blogspot.com/2015/04/244.html", "title": "புறநானூறு 244", "content": ["\n", "கையறுநிலை", "இந்தப் பாடலின் பிற்பகுதி சிதைந்துபோயிற்று.\nகிடைத்துள்ள அடிகள் இரங்கல் செய்தியைத் தருகின்றன.", "\n", "\n", "\n", "\n", "பாணர்கள் தம் தலையில் பூச்சூடாததால் அவர்கள்\nதலையில் வண்டுகள் மொய்க்கவில்லை. விறலியரும் தம் முன்னங்கையில் வளையல்களை அணியவில்லை.\nஇரந்துண்டு வாழ்பவர்களும் … ", "\n", "\n", "\n", "கணவன் இறந்தால் மனைவி வளையலை உடைத்தல் தமிழர்\nவழக்கம் என்பது தெரிந்த செய்தி. வள்ளல் ஒருவன் இறந்தபோது ஆடிப் பிழைக்கும் பெண்கலைஞர்களாகிய\nவிறலியர் கைகளிலும் வளையல் இல்லை என்னும் செய்தி புதுமையாக உள்ளது. ", "\n", "\n", "  ", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பாணர்", " ", "சென்னியும்", " ", "வண்டு", "\n", "சென்று", " ", "ஊதா", ";", "\n", "\n", "விறலியர்", " ", "முன்கையும்", " ", "தொடியின்", " ", "பொலியா", ";", "\n", "\n", "இரவல்", " ", "மாக்களும்", "... ... ... ... ... ... ... ... ... ...", "\n", "\n", "\n", "\n", "(திணை", " ", "பொதுவியல்", "; ", "துறை", "\n", "கையறுநிலை", ")", "\n", "\n", "\n", "\n", "காலம்", " ", ": ", "கி", ".", "மு", ". ", "மூன்றா", "ம்", "\n", "நூற்றாண்டு", "\n", "முதல்", "\n", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இப்படி வளையல் அணியும்", "விறலியர் முன்னங்கைகளில்", "வளையல் இல்லை", "\n", "\n", "\n", "\n"]},
{"link": "https://vaiyan.blogspot.com/2015/04/245.html", "title": "புறநானூறு 245", "content": ["\n", "மாக்கோதை", "மனைவி இறந்தாள் என்று அழும் அரசன்.", "\n", "\n", "அவள் இழப்பு எந்த அளவுப் பெரியதோ தெரியவில்லை. ", "எனினும் நான் அடையும் துன்பம் மிகப் பெரிதாக உள்ளது. ", "என் உயிரையும் உடன் மாய்த்துக்கொண்டிருக்க\nவேண்டும். ", "அதற்கான வலிமை என்னிடத்தில் இல்லை. ", "அதனால் என் துன்பம் மிகப் பெரிதாக உள்ளது.\n", "\n", "\n", "கள்ளி மண்டிய களரி நிலப் பரந்த\nவெளி. ", "\n", "அங்கு விளைந்த விறகடுக்கின்மேல் கிடத்திக் கொளுந்துவிட்டு எரியக்கூடிய ஈமத் தீயை\nமூட்டினேன். ", "இப்படித்தான் என் மனைவியை மாய விட்டிருக்கிறேன். ", "மாய விட்டுவிட்டு,", "\n", "\n", "இன்னும் உயிரோடு வாழ்ந்துகொண்டிருக்கிறேன்.", "\n", "\n", "இது என்ன? இழிதகைப் பண்பு. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "யாங்குப் பெரிது ஆயினும், நோய் அளவு எனைத்தே,", "\n", "\n", "உயிர் செகுக்கல்லா மதுகைத்து அன்மையின்?", "\n", "\n", "கள்ளி போகிய களரி மருங்கின்", "\n", "\n", "வெள்ளிடைப் பொத்திய விளை விறகு ஈமத்து,", "\n", "\n", "ஒள் அழல் பள்ளிப் பாயல் சேர்த்தி,          5", "\n", "\n", "ஞாங்கர் மாய்ந்தனள், மடந்தை;", "\n", "\n", "இன்னும் வாழ்வல்; என் இதன் பண்பே!", "\n", "\n", "\n", "\n", "திணை பொதுவியல்; ", "துறை கையறுநிலை", "\n", "\n", "சேரமான் கோட்டம்பலத்துத் துஞ்சிய மாக்கோதை\n", "\n", "\n", "தன் பெருங்கோப்பெண்டு துஞ்சிய காலைச் ", "சொல்லிய\nபாட்டு.", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "கள்ளிக்காடு", "\n", "\n", "\n", "கள்ளி", "\n"]},
{"link": "https://vaiyan.blogspot.com/2015/04/247.html", "title": "புறநானூறு 247", "content": ["\n", "பெருங்கோப்பெண்டு", "கணவனின் உடல் எரியும் தீயில் பாய்ந்து உயிரை\nவிடத் துணிந்திருக்கும் பெருங்கோப்பெண்டின் நிலையை மதுரையில் வாழ்ந்த பேராலவாயார் என்னும்\nபுலவர் பார்த்துவிட்டு இவ்வாறு பாடுகிறார்.", "\n", "\n", "யானை காய்ந்த விறகினைக் கொண்டுவந்து தந்தது.\nஅந்த விறகில் கானவர் மூட்டிய தீப்பந்தம் விளக்காக எரிந்துகொண்டிருந்தது. அந்த வெளிச்சத்தில்\nமடமான் குடும்பம் நன்றாகத் தூங்கிக்கொண்டிருந்தது. அவள் தனியே வெளியில் வந்தாள். மந்திக்\nகுரங்கு அவள் கோலத்தைப் பார்த்துக் குரல் கொடுத்தது. (மான் கூட்டம் ஓடிவிட்டது) ", "\n", "\n", "அவள் கூந்தலில் நீர் வடிந்துகொண்டிருந்தது.\n(இறந்த கணவனுக்காக ஏதோ சடங்கு செய்தபோது நனைந்த கூந்தல்) தலைவிரி கோலமாக இருந்ததால்\nகூந்தல் முன்னும் பின்னும் சரிந்திருந்தது. அவளது கண்களில் துன்பப் புயல் வீசிக்கொண்டிருந்தது.\nபெருங்காட்டை (சுடுகாட்டை) நோக்கிச் செல்ல அவளது கால்கள் சுழன்றுகொண்டிருந்தன. ", "\n", "\n", "அம்மா", "\n", "\n", "தன் கணவனுடைய முரசு முழங்கும் காப்பு மிக்க\nஅரண்மனையில் பெரிதும் துன்பப்பட்டவளாக தனியே  இருந்தாலும், இளமையை ஒதுக்கித் தள்ளிவிட்டு அவளது\nஉயிர் தானே போய்விடும் அளவுக்கு ஊசலாடிக்கொண்டிருக்கிறதே.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "யானை", " ", "தந்த", " ", "முளி", "\n", "மர", " ", "விறகின்", "\n", "\n", "கானவர்", " ", "பொத்திய", " ", "ஞெலி", "\n", "தீ", " ", "விளக்கத்து", ",", "\n", "\n", "மட", " ", "மான்", " ", "பெரு", "\n", "நிரை", " ", "வைகு", " ", "துயில்", " ", "எடுப்பி", ",", "\n", "\n", "மந்தி", " ", "சீக்கும்", " ", "அணங்குடை", "\n", "முன்றிலில்", ",", "\n", "\n", "நீர்", " ", "வார்", " ", "கூந்தல்", "\n", "இரும்", " ", "புறம்", " ", "தாழ", ",          5", "\n", "\n", "பேர்", " ", "அஞர்க்", " ", "கண்ணள்", ",\n", "பெருங்", " ", "காடு", " ", "நோக்கி", ",", "\n", "\n", "தெருமரும்", " ", "அம்ம", " ", "தானே", " ", "தன்", "\n", "கொழுநன்", "\n", "\n", "முழவு", " ", "கண்", " ", "துயிலாக்", "\n", "கடியுடை", " ", "வியல்", " ", "நகர்ச்", "\n", "\n", "சிறு", " ", "நனி", " ", "தமியள்", "\n", "ஆயினும்", ",", "\n", "\n", "இன்", " ", "உயிர்", " ", "நடுங்கும்", "\n", "தன்", " ", "இளமை", " ", "புறங்கொடுத்தே", "!            10", "\n", "\n", "\n", "\n", "திணை பொதுவியல்;", " ", "துறை", " ", "ஆனந்தப்பையுள்", ".", "\n", "\n", "பூத", " ", "பாண்டியன்", " ", "தேவி", " ", "பெருங்கோப்பெண்டு", " ", "தீப்", " ", "பாய்வாளைக்", " ", "கண்டு", "\n", "\n", "\n", "மதுரைப்", " ", "பேராலவாயார்", " ", "சொல்லியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "இப்படி அழும்", "கோலத்துடன்", "பெருங்கோப்பெண்டு", "காணப்பட்டாள்", "இது", "\"இன்னுயிர் நடுங்கும்", "இளமை\"", "\n", "\n", "\n", "\n"]},
{"link": "https://vaiyan.blogspot.com/2015/04/246.html", "title": "புறநானூறு 246", "content": ["\n", "பெருங்கோப்பெண்டு (கைம்மை விரும்பாமை)", "\n", "\n", "இக்கால ஈமம் cremation ", "\n", "\n", "\n", "அரசன் பூதபாண்டியன் இறந்தான். அவன் மனைவி\nபெருங்கோப்பெண்டு இறந்த கணவனை எரிக்க மூட்டிய தீயில் தானும் விழுந்து சாகச்செல்லும்போது\nசான்றோர் தடுக்கின்றனர். அவர்களுக்கு அந்த அரசி சொல்கிறாள்.", "\n", "\n", "பல்லாற்றானும் பண்பில் மேம்பட்ட சான்றவர்களே!\n“போகாதே” என்று சொல்லி என் கணவனுடன் நான் செல்வதைச் சூழ்ந்துகொண்டு தடுக்கும் பொல்லாத\nசான்றோரே!", "\n", "நெய் சேர்க்காமல், ", "அரிந்த வெள்ளரிக்காய் விதை போல் தோன்றும் ", "கைப்பிடி அளவு அரிசியை", " இலையில் இட்டு ", "\n", "\n", "வெள்ளை-எள் சாந்து சேர்த்துப் புளி ஊற்றி\nவெந்த சோற்றை மட்டும் உண்டுகொண்டும், ", "பரப்பிய பரல்-கற்களைப் பாயாக்கிப் படுத்துக்கொண்டும் ", "வாழும் ‘உயவல் பெண்டிர்’ (உய்ய-வல்ல-பெண்டிர்) நான் இல்லை. ", "\n", "\n", "எல்லாருக்கும் இடம் கொடுக்கும் பெருங்காட்டில் ", "என் பெருந்தோளில் இன்பம் தந்த கணவன் மாய்ந்து ", "எரியும் ஈமத் தீ ", "உங்களுக்கு நெருங்குவதற்கு அரிதாக\nஇருக்கட்டும். ", "எனக்கு அது ", "அரும்பே இல்லாமல் முழுதுமாக மலர்ந்திருக்கும் குளுமையான தாமரைப் பொய்கையும், ", "ஈமத் தீயும் ஒன்றுதான். ", "\n", "\n", "(நான் ஈமத் தாமரையில் குளிக்கிறேன்) ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பல்", " ", "சான்றீரே", "! ", "பல்", "\n", "சான்றீரே", "!", "\n", "\n", "'", "செல்க", "' ", "எனச்", " ", "சொல்லாது", ",\n'", "ஒழிக", "' ", "என", " ", "விலக்கும்", ",", "\n", "\n", "பொல்லாச்", " ", "சூழ்ச்சிப்", " ", "பல்", " ", "சான்றீரே", "!", "\n", "\n", "அணில்", " ", "வரிக்", " ", "கொடுங்", "\n", "காய்", " ", "வாள்", " ", "போழ்ந்திட்ட", "\n", "\n", "காழ்", " ", "போல்", " ", "நல்", "\n", "விளர்", " ", "நறு", " ", "நெய்", " ", "தீண்டாது", ",     5", "\n", "\n", "அடை", " ", "இடைக்", " ", "கிடந்த", "\n", "கை", " ", "பிழி", " ", "பிண்டம்", ",", "\n", "\n", "வெள்", " ", "எள்", " ", "சாந்தொடு", ",\n", "புளிப்", " ", "பெய்து", " ", "அட்ட", "\n", "\n", "வேளை", " ", "வெந்தை", ", ", "வல்சி", "\n", "ஆக", ",", "\n", "\n", "பரல்", " ", "பெய்", " ", "பள்ளிப்", "\n", "பாய்", " ", "இன்று", " ", "வதியும்", "\n", "\n", "உயவல்", " ", "பெண்டிரேம்", " ", "அல்லேம்", "\n", "மாதோ", ";         10", "\n", "\n", "பெருங்", " ", "காட்டுப்", " ", "பண்ணிய", "\n", "கருங்", " ", "கோட்டு", " ", "ஈமம்", "\n", "\n", "நுமக்கு", " ", "அரிதாகுக", " ", "தில்ல", ";\n", "எமக்கு", " ", "எம்", "\n", "\n", "பெருந்", " ", "தோள்", " ", "கணவன்", "\n", "மாய்ந்தென", ", ", "அரும்பு", " ", "அற", "\n", "\n", "வள்", " ", "இதழ்", " ", "அவிழ்ந்த", "\n", "தாமரை", "\n", "\n", "நள்", " ", "இரும்", " ", "பொய்கையும்", "\n", "தீயும்", " ", "ஓரற்றே", "!         15", "\n", "\n", "\n", "\n", "திணை பொதுவியல்;", " ", "துறை", " ", "ஆனந்தப்பையுள்", ".", "\n", "\n", "பூத", " ", "பாண்டியன்", " ", "தேவி", " ", "பெருங்கோப்பெண்டு", " ", "தீப்", " ", "பாய்வாள்", " ", "சொல்லியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "அன்றும் இன்றும்", "\n", "\n", "\n", "\n"]},
{"link": "https://vaiyan.blogspot.com/2015/04/248.html", "title": "புறநானூறு 248", "content": ["\n", "கைம்மை", "கைம்மை நோன்பு\nமேற்கொண்டிருந்த ஒருத்தியைப் பார்த்து மனம் இரங்கும் பாடல் இது.", "\n", "\n", "\n", "ஒரு நாளைக்கு\nஒரு வேளை உணவு. அதுவும் பொழுது புலர்வதற்கு முன்னர் ஆம்பல் இலையில் உணவு. புல்லரிசி\nஉணவு. ஆம்பல் இலையில் போட்டு உண்ணல். – இது அவள் மேற்கொண்டிருந்த கைம்மை நோன்பு.", "\n", "ஆம்பல்,\nஅல்லி என்பன ஒன்றைக் குறிக்கும் இருவேறு சொற்கள்.", "\n", "\n", "\n", "\n", "இவள் இளமையாக\nஇருந்த காலத்தில் இந்த ஆம்பல் இலை இவளது காதலன் தொடுத்துத் தந்த தழையாடையாக இருந்தது.\nஇப்போது, பெருவளம் படைத்திருந்த கொழுநன் (கணவன்) இறந்துவிட்டதால், வைகறைப் பொழுதில்\nபொழுது மறுத்துப் புல்லரிசிச் சோறு உண்ணும் கலமாக மாறிவிட்டது. ", "\n", "\n", "அந்தோ! மிகவும்\nஇரங்கத் தக்கது. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "அளியதாமே", ", ", "சிறு", " ", "வெள்", " ", "ஆம்பல்", "!", "\n", "\n", "இளையமாகத்", " ", "தழை", " ", "ஆயினவே", ";", "\n", "\n", "இனியே", ", ", "பெரு", " ", "வளக்", "\n", "கொழுநன்", " ", "மாய்ந்தென", ", ", "பொழுது", " ", "மறுத்து", ",", "\n", "\n", "இன்னா", " ", "வைகல்", " ", "உண்ணும்", "\n", "\n", "அல்லிப்", " ", "படூஉம்", " ", "புல்", "\n", "ஆயினவே", ".             5", "\n", "\n", "\n", "\n", "திணை பொதுவியல்;", " ", "துறை", " ", "தாபத", " ", "நிலை", ".", "\n", "\n..........................\n", "ஒக்கூர்", " ", "மாசாத்தனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "இந்த ஆம்பல் இலையும் பூவும்", "அவள் இளமையாக இருந்த காலத்தால்", "அவளது காதலன் தைத்துத் தந்த", "தழையாடையாக இருந்தன.", "இப்போது அவளது கணவன் மாண்டதால்", "இலை மட்டும் தரையில் கிடத்தும்", "உண்கலமாகிக் கிடக்கிறது", "அந்தோ!", "\n", "\n", "\n", "\n"]},
{"link": "https://vaiyan.blogspot.com/2015/04/249.html", "title": "புறநானூறு 249", "content": ["\n", "கைம்மை", "கைம்மை நோன்பு மேற்கொண்டிருக்கும் ஒரு பெண்ணின் நிலைமை இது.", "\n", "\n", "நேற்று", "\n", "\n", "\n", "கதிர் போலும் மூக்கினை உடைய ஆரல்மீன் சேற்றில்\nபிறழும்போது", "\n", "பருத்து வளைந்திருக்கும் வாளைமீன் நீரின்மேல்\nமிதந்து வரும்போது", "\n", "பூத்திருக்கும் பழமையான வயலில் நெரித்துப்\nபிடித்து", "\n", "அத்துடன்", "\n", "அரி ஓசை செய்யும் தடாரி போல் இருக்கும் ஆமை\nவெளிப்படுகையில்", "\n", "பனை நுங்கு போல் நிறம் கொண்ட சினை முதிர்ந்திருக்கும்\nவரால் ஊடோடுகையில்", "\n", "வேல் போல் புறழும் கயல் மீனைப் பிடித்து,\nஅனைத்தையும் பிடித்து. வலைஞர் வழங்கத்,", "\n", "தன் அண்ணலோடு (தலைவனோடு) பலரும் கூடிப் பகல்பொழுதெல்லாம்\nஉண்டபோது தானும் கூடி உண்டாள்.", "\n", "\n", "\n", "\n", "இன்று, ", "\n", "\n", "\n", "கணவன் வாழும் காலத்தில் துலங்கிக் கிடந்த\nகற்பு அவன் மாண்டுபோன பின்னர் தன்னுள் அடங்கிக் கிடப்ப, ஆராயும் அழகு கொண்ட நெற்றியை\nஉடைய மடந்தைப் பருவத்து அந்தப் பெண் நெற்றியில் வரிவரியாத் தெரியும் திருநீறு பூசியவளாய்\n", "தரையில் முறம் அளவு பரப்பளவை சாணத்தால் (ஆப்பி) மெழுகினாள்.", " அவள் அழும் கண்ணீரும் மெழுகும்\nசாணத்தில் விழுந்து தரையை மெழுகிக்கொண்டிருந்தது. ", "\n", "\n", "(மெழுகிய அந்தத் தரையில் இட்டுத்தான்\nஇன்று உணவு உண்ணப்போகிறாள்).", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கதிர்", " ", "மூக்கு", " ", "ஆரல்", "\n", "கீழ்", " ", "சேற்று", " ", "ஒளிப்ப", ",", "\n", "\n", "கணைக்", " ", "கோட்டு", " ", "வாளை", "\n", "மீநீர்ப்", " ", "பிறழ", ",", "\n", "\n", "எரிப்", " ", "பூம்", " ", "பழனம்", "\n", "நெரித்து", " ", "உடன்", " ", "வலைஞர்", "\n", "\n", "அரிக்", " ", "குரல்", " ", "தடாரியின்", "\n", "யாமை", " ", "மிளிர", ",", "\n", "\n", "பனை", " ", "நுகும்பு", " ", "அன்ன", "\n", "சினை", " ", "முதிர்", " ", "வராலொடு", ",       5", "\n", "\n", "உறழ்", " ", "வேல்", " ", "அன்ன", "\n", "ஒண்", " ", "கயல்", " ", "முகக்கும்", ",", "\n", "\n", "அகல்", " ", "நாட்டு", " ", "அண்ணல்", "\n", "புகாவே", ", ", "நெருநைப்", "\n", "\n", "பகல்", " ", "இடம்", " ", "கண்ணிப்", "\n", "பலரொடும்", " ", "கூடி", ",", "\n", "\n", "ஒருவழிப்பட்டன்று", "; ", "மன்னே", "! ", "இன்றே", ",", "\n", "\n", "அடங்கிய", " ", "கற்பின்", ", ", "ஆய்", "\n", "நுதல்", " ", "மடந்தை", ",          10", "\n", "\n", "உயர்", " ", "நிலை", " ", "உலகம்", "\n", "அவன்", " ", "புக", ",.... ", "வரி", "\n", "\n", "நீறு", " ", "ஆடு", " ", "சுளகின்", "\n", "சீறிடம்", " ", "நீக்கி", ",", "\n", "\n", "அழுதல்", " ", "ஆனாக்", " ", "கண்ணள்", ",", "\n", "\n", "மெழுகும்", ", ", "ஆப்பி", " ", "கண்", " ", "கலுழ்", "\n", "நீரானே", ".", "\n", "\n", "\n", "\n", "திணை பொதுவியல்;", " ", "துறை", " ", "தாபத", " ", "நிலை", ".", "\n", "\n....................", "தும்பி", " ", "சேர்", " ", "கீரனார்", "\n", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "இவள் ஆப்பி கொண்டு", "தரையை மெழுகுகிறாள்", "\n", "\n", "\n", "இது முறம். இந்தக்", "கைம்பெண்", "இந்த முறம் அளவு", "மெழுகினாள்", "இவள் சுழவு முறத்தால்", "புடைக்கிறாள்", "முறத்தின் அளவு ", "இவ்வளவுதான்", "\n"]},
{"link": "https://vaiyan.blogspot.com/2015/04/250.html", "title": "புறநானூறு 250", "content": ["\n", "கைம்மை", "\n", "\n", "கைம்மை நோன்பு பற்றிக் கூறும் பாடல் இது", "\n", "\n", "அந்த வளங்கெழு திருநகர் அன்று", "\n", "\n", "\n", "கண்ணீரோடு வந்தவர்கெல்லாம் தாளித்த துவையலோடு\nஉணவு படைத்து அவர்களின் கண்ணீரைத் துடைத்த புரவலன் ஒருவன் இருந்துகொண்டிருந்த பந்தலைக்\nகொண்டிருந்தது.", "\n", "\n", "\n", "\n", "அந்தப் புரவலனின் தலை, தனித்தலை, சிறப்பால்\nதனிமை பெற்று விளங்கிய தலை, இன்று பெருங்காடு சென்றுவிட்டது. அதனால், ", "\n", "\n", "அந்த வளங்கெழு திருநகர் இன்று", "\n", "\n", "அந்தப் பந்தலில் ", "\n", "\n", "\n", "அவனது புதல்வன், ", "முனித்தலைப் புதல்வன்", ", (தந்தை\nஇல்லாமையால் தந்தை வரவேண்டும் என்று) அடம் பிடிக்கும் புதல்வன், முனிவு கொண்டிருக்கும்\nபுதல்வன், ", "வான்சோறாகிய தண்ணீரைப்", " பருகிவிட்டு, தாயிடம் தீம்பால் வேண்டுமென்று அழுகிறான்.", "\n", "தாயோ தன் கூந்தல் கொய்யப்பட்ட நிலையில் அல்லி\nஇலையில் போட்டு சிறதளவு உணவை உண்டுகொண்டிருக்கிறாள்.", "\n", "\n", "\n", "\n", "(அந்த முனித்தலைப் புதல்வனுக்குத் தாய்ப்பால்\nஊறுமா?)", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "குய்", " ", "குரல்", " ", "மலிந்த", "\n", "கொழுந்", " ", "துவை", " ", "அடிசில்", "\n", "\n", "இரவலர்த்", " ", "தடுத்த", " ", "வாயில்", ", ", "புரவலர்", "\n", "\n", "கண்ணீர்த்", " ", "தடுத்த", " ", "தண்", " ", "நறும்", "\n", "பந்தர்", ",", "\n", "\n", "கூந்தல்", " ", "கொய்து", ", ", "குறுந்", "\n", "தொடி", " ", "நீக்கி", ",", "\n", "\n", "அல்லி", " ", "உணவின்", " ", "மனைவியொடு", ",\n", "இனியே      5", "\n", "\n", "புல்லென்றனையால்", " ", "வளம்", " ", "கெழு", " ", "திரு", "\n", "நகர்", "!", "\n", "\n", "வான்", " ", "சோறு", " ", "கொண்டு", "\n", "தீம்", " ", "பால்", " ", "வேண்டும்", "\n", "\n", "முனித்தலைப்", " ", "புதல்வர்", " ", "தந்தை", "\n", "\n", "தனித்", " ", "தலைப்", " ", "பெருங்", "\n", "காடு", " ", "முன்னிய", " ", "பின்னே", ".", "\n", "\n", "\n", "\n", "திணை பொதுவியல்;", " ", "துறை", " ", "தாபத", " ", "நிலை", ".", "\n", "\n...................", "தாயங்கண்ணியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "படம் கைம்மைத் தாய்", "பாடலில்", "முனித்தலைப் புதல்வன் தாய்", "பெருங்காடு சென்ற புரவலன் மனைவி", "\n", "\n", "\n", "\n"]},
{"link": "https://vaiyan.blogspot.com/2015/04/251.html", "title": "புறநானூறு 251", "content": ["\n", "தவம்", "இவனை அன்று பார்த்திருக்கிறேன். ", "\n", "ஓவியம் போல\nஅழகான அகன்ற இல்லம். ", "\n", "அங்குக் கொல்லிப்பாவை போன்று அழகான மகளிர் இவனைப் பெறமுடியவில்லையே\nஎன்று ஏங்கி வருந்திக்கொண்டு தங்களுடைய அணிகலன்கள்கூடக் கழல்வது தெரியாமல் நின்றுகொண்டிருந்தனர்.", "\n", "\n", "\n", "\n", "அவனேதான் இவன்.", "\n", "\n", "\n", "இன்று, இங்கு, மூங்கில் காட்டில் பாயும்\nஅருவியில் குளித்துவிட்டு, யானைகள் இவனுக்குப் கொண்டுவந்து தந்த விறகில் தீ மூட்டி,\n", "திரிபட்டுக் கிடக்கும் தன் சடையை", " (சடாமுடியை)க் காயவைத்துக்கொண்டிருக்கிறான்.", "\n", "\n", "\n", "\n", "தீ மூட்டி வழிபடுவதைப் புலவர் இவ்வாறு குறிப்பிடுகிறார்.\n", "\n", "\n", "  ", "\n", "\n", "பாடல் (சொற்பிரிப்புப்\nபதிவு)", "\n", "\n", "ஓவத்து அன்ன இடனுடை வரைப்பில்,", "பாவை அன்ன குறுந் தொடி மகளிர்", "இழை நிலை நெகிழ்த்த மள்ளன் கண்டிகும்", "கழைக் கண் நெடு வரை அருவி ஆடி,", "கான யானை தந்த விறகின்   5", "கடுந் தெறல் செந் தீ வேட்டு,", "புறம் தாழ் புரி சடை புலர்த்துவோனே!", "\n", "\n", "திணை", " ", "வாகை", "; ", "துறை", "\n", "தாபத", " ", "வாகை", ".", "\n", "\n....................", "மாற்பித்தியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "புறந்தாழ் புரிசடை", "\n", "\n", "     ", "\n", "\n", "\n", "\n"]},
{"link": "https://vaiyan.blogspot.com/2015/04/252.html", "title": "புறநானூறு 252", "content": ["\n", "தவம்", "ஒலித்துக்கொண்டு வீழும் வெள்ளைநிற அருவிநீர்\nதலையில் தங்கி ஈரம் புலராமல் இருப்பதால் நிறம் மாறித் தில்லைக்காய் போன்ற சடையுடன்\nகாணப்படும் இவன் இன்று செறிந்த இலையினை உடைய தாளி இலையைப் பறித்துகொண்டிருக்கிறான். ", "(இந்த இலைகளைப் போட்டு வழிபடான் போலும்)", "இவன் முன்னொரு நாளில் தன் இல்லத்தில் இருந்துகொண்டு\nசொல் என்னும் வலையை வீசி இல்லத்தில் நடமாடும் பெண்மயிலைப் பிடித்தவன் ஆயிற்றே!", "\n", "\n", "\n", "\n", "  ", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கறங்கு", " ", "வெள்", " ", "அருவி", "\n", "ஏற்றலின்", ", ", "நிறம்", " ", "பெயர்ந்து", ",", "\n", "\n", "தில்லை", " ", "அன்ன", " ", "புல்லென்", "\n", "சடையோடு", ",", "\n", "\n", "அள்", " ", "இலைத்", " ", "தாளி", "\n", "கொய்யுமோனே", "\n", "\n", "இல்", " ", "வழங்கு", " ", "மட", "\n", "மயில்", " ", "பிணிக்கும்", "\n", "\n", "சொல்", " ", "வலை", " ", "வேட்டுவன்", "\n", "ஆயினன்", ", ", "முன்னே", "!        5", "\n", "\n", "\n", "\n", "திணை", " ", "வாகை", "; ", "துறை", "\n", "தாபத", " ", "வாகை", ".", "\n", "\n", "அவனை", " ", "அவர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "தில்லை அன்ன ", "புன்சடை", "\n", "\n", "    ", "இந்தத் தில்லை மலர் போன்ற சடைமுடி உடைய முனிவன் இவன்", "\n", "\n", "\n", "\n"]},
{"link": "https://vaiyan.blogspot.com/2015/04/253.html", "title": "புறநானூறு 253", "content": ["\n", "முதுபாலை * காதலன் விருப்பம் * காதலி விருப்பம்", "காதலனுடன் காதலி சென்றாள். காட்டு வழியில்\nகாட்டு விலங்குடன் போராடிக் காதலன் விழுந்துகிடக்கிறான். ", "\n", "காதலி அவனிடம் கேட்கிறாள். ", "இதனை முதுபாலை என்று குறிப்பிட்டுள்ளனர். காம்பார்க் கடத்திடைக் கணவனை இழந்த, பூங்கொடி\nஅரிவை புலம்பு உரைத்தன்று – என்று புறப்பொருள் வெண்பாமாலை 254 இதற்கு இலக்கணம் சொல்கிறது ", "\n", "\n", "\n", "\n", "“நான் இறந்துவிட்டேன் என்று எனக்காக அவலம்\nகொள்ளாதே. இனி, நிறைந்த அழகிய பூச்சூடிய இளைய தோழிமார் திளைத்து மகிழும்படி நகைமுகத்துடன்\nவிளையாடுக” – என்று உன் வாயிலிருந்து சொற்கள் வருகின்றனவே – (இது சரியன்று)", "\n", "\n", "\n", "மூங்கிலில் மூங்கில்நெல் விளையும். நெல்\nவிளையாத மூங்கில் போன்றது என் கை. அதிலும் அந்த மூங்கிலானது தோல் உரிந்து வெள்ளை நிறத்துடன்\n(விளர்ப்பு) காணப்படுவது போல உள்ளது என் கை. ", "வளையல் இல்லாத வறுங்கை ஆகும். ", "\n", "\n", "இந்த வறுங்கையை\nவீசிக்கொண்டு என் தோழியரும் தாய்தந்தையருமான சுற்றத்தாருடன் எப்படி ஒய்யாரமாக நடப்பேன்? ", "\n", "நீயே வாய்திறந்து சொல்லிவிடு. – என்கிறாள்.", "\n", "\n", "(இறந்துபடுவேன் என்பது கருத்து)", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "என்", " ", "திறத்து", " ", "அவலம்", "\n", "கொள்ளல்", ", ", "இனியே", ";", "\n", "\n", "வவ்", " ", "ஆர்", " ", "கண்ணி", "\n", "இளையர்", " ", "திளைப்ப", ",", "\n", "\n'", "நகாஅல்", "' ", "என", " ", "வந்த", "\n", "மாறே", ", ", "எழா", " ", "நெல்", "\n", "\n", "பைங்", " ", "கழை", " ", "பொதி", "\n", "களைந்தன்ன", " ", "விளர்ப்பின்", ",", "\n", "\n", "வளை", " ", "இல்", ", ", "வறுங்", "\n", "கை", " ", "ஓச்சி", ",    5", "\n", "\n", "கிளையுள்", " ", "ஒய்வலோ", "? ", "கூறு", " ", "நின்", "\n", "உரையே", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "முதுபாலை", "\n", "\n....................", "குளம்பாதாயனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "அவளுக்கு அவள் காதலன் ", "கணவன்", "அவனை இழந்த பின்னர்", "வளையல் இல்லாத", "வறுங்கையை வீசி நடக்க", "அவள் விரும்பவில்லை", "\n", "\n", "\n", "\n"]},
{"link": "https://vaiyan.blogspot.com/2015/04/255.html", "title": "புறநானூறு 255", "content": ["\n", "முதுபாலை", "காதலன் பின்னே காதலி செல்கிறாள். ", "காட்டுவழி\nஅது. ", "புலி தாக்க வருகிறது. ", "எதிர்த்துப் போராடினான். ", "புலியால் தாக்கப்பட்டு விழுந்து\nகிடக்கிறான். ", "இவன் தாக்குதலுக்கு இரையான புலி ஒருபுறம் கிடக்கிறது. ", "காதலி காதலனைக்\nகட்டி அணைத்து வாரி எடுக்கிறாள். ", "அவன் வலி பொறுக்க முடியாமல் ‘ஐயோ’ என்கிறான்.", "\n", "\n", "   ", "\n", "\n", "இந்தப் பின்னணியில் அவள் சொல்வதாகப் பாடல்\nஅமைந்துள்ளது. ", "\n", "\n", "நீ ‘ஐயோ’ எனின் நான் மீண்டும் புலி வருகிறதோ\nஎன்று அஞ்சுகிறேன். ", "உன்னை அணைத்து அழைத்துக்கொண்டு செல்லலாம் என்றால் அணைத்த மார்பிலிருந்து\nஎன்னை எடுக்க முடியவில்லை. ", "நீ இப்படிச் சாயும்படி எமன் (புலி வடிவில் வந்த எமன்) உன்னைத்\nதாக்கியிருக்கிறான். ", "உன்னை இப்படித் தாக்கிய கூற்றுவன் என்னைப்போலத் துன்புறட்டும். ", "வளையலணிந்த என் கையைப் பற்றிக்கொண்டு நட. ", "சிறிது நிழலுக்குச் செல்லலாம். ", "\n", "\n", "\n", "\n", "பாடல் (சொற்பிரிப்புப்\nபதிவு)", "'ஐயோ!' எனின், யான் புலி அஞ்சுவலே;", "அணைத்தனன் கொளினே, அகல் மார்பு எடுக்கவல்லேன்;", "என் போல் பெரு விதிர்ப்புறுக, நின்னை", "இன்னாது உற்ற அறன் இல் கூற்றே!", "நிரை வளை முன் கை பற்றி   5", "வரை நிழல் சேர்கம் நடத்திசின் சிறிதே!", "\n", "\n", "திணை", " ", "பொதுவியல்", "; ", "துறை", "\n", "முதுபாலை", "\n", "\n....................", "வன்பரணர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "அவன் புலியோடு", "போராடினான்", "\n", "\n", "\n", "\n", "     ", "\n", "\n", "\n", "\n"]},
{"link": "https://vaiyan.blogspot.com/2015/04/254.html", "title": "புறநானூறு 254", "content": ["\n", "\n", "\n", "\n", "முதுபாலை", "காதலனுடன் காதலி, செல்கிறாள். காட்டு வழியில் தாக்க வந்த காட்டுவிலங்கைத் தாக்கிக் காதலன் விழுந்துகிடக்கிறான். காதலி கலங்குவதைப்\nபார்த்த வழிப்போக்கர் ஒருவர் இதனைச் சொல்வதாக இந்தப் பாடல் அமைந்துள்ளது.", "\n", "\n", "   ", "\n", "\n", "இளையவர்களும் முதியவர்களும் வேறு வேறு ஊர்களுக்குச்\nசென்றுகொண்டிருக்கின்றனர். ", "உன்னை எழுப்பினால் நீ எழவில்லை. ", "உன் மார்பு மண்ணைத் தழுவிக்கொண்டு\nகிடக்கிறது. ", "இப்படிப் பாதி வழியில் கிடக்கும் மள்ளனே! ", "(உடல்திணவு மிக்கவனே) ", "வளையல்\nஇல்லாமல் விளர்த்துப்போன கையினை உடையவளாக இவள் ஆக, இவன் இன்ன நிலை எய்தினான் என்னும்\nசெய்தி உன் தாய் அறிந்தால் என்ன ஆவாளோ? ", "அந்தோ! இரங்கத் தக்கவள்!", "\n", "\n", "\n", "\n", "உன் ஊருக்கு முன்னர் ஆலமரம். ", "அது கோளி ஆலம். ", "எல்லா உயிரினங்களும் பயன்கொள்ளும் ஆலமரம். ", "பழுத்திருக்கும் ஆலமரம். ", "அதில் பறவைகள் ஒலிப்பது\nபோல எனக்கும் பிறருக்கும் பயன் தரும் பாங்கினை உடைய என் மகன் – என்று நாள்தோறும் புகழ்ந்துகொண்டிருக்கும்\nஅன்னை – என்ன ஆவாளோ?", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "இளையரும்", " ", "முதியரும்", " ", "வேறு", " ", "புலம்", " ", "படர", ",", "\n", "\n", "எடுப்ப", " ", "எழாஅய்", ", ", "மார்பம்", "\n", "மண்", " ", "புல்ல", ",", "\n", "\n", "இடைச்", " ", "சுரத்து", " ", "இறுத்த", "\n", "மள்ள", "! ", "விளர்த்த", "\n", "\n", "வளை", " ", "இல்", " ", "வறுங்", "\n", "கை", " ", "ஓச்சி", ", ", "கிளையுள்", ",", "\n", "\n", "'", "இன்னன்", " ", "ஆயினன்", ", ", "இளையோன்", "'\n", "என்று", ",     5", "\n", "\n", "நின்", " ", "உரை", " ", "செல்லும்", "\n", "ஆயின்", ", '", "மற்று", "\n", "\n", "முன்", " ", "ஊர்ப்", " ", "பழுனிய", "\n", "கோளி", " ", "ஆலத்து", ",", "\n", "\n", "புள்", " ", "ஆர்", " ", "யாணர்த்தற்றே", ",\n", "என்", " ", "மகன்", "\n", "\n", "வளனும்", " ", "செம்மலும்", " ", "எமக்கு", "'\n", "என", ", ", "நாளும்", "\n", "\n", "ஆனாது", " ", "புகழும்", " ", "அன்னை          10", "\n", "\n", "யாங்கு", " ", "ஆகுவள்கொல்", "? ", "அளியள்", "\n", "தானே", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "முதுபாலை", "\n", "\n...................", "கயமனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "பறவைகள் உண்ணும்", "ஆலமரம் போல", "உதவுபவன்", "\n", "\n", "\n", "அவன் இந்த ஆலமரம்", "போல உதவுபவன்", "\n", "\n"]},
{"link": "https://vaiyan.blogspot.com/2015/04/256.html", "title": "புறநானூறு 256", "content": ["\n", "முதுபாலை", "ஊருக்கெல்லாம் பிணம் புதைக்கும் தாழி செய்து\nதரும் கோமகனே,", "\n", "\n", "என் காதலனுக்குப் புதைதாழி செய்கிறாய்.", "\n", "\n", "பானை செய்யும் உன் சக்கரத்தில் ஒட்டிக்கொண்டுள்ள\nசிறிய வெண்ணிறப் பல்லி சக்கரம் சுழலுமிடமெல்லாம் செல்லுமல்லவா?", "\n", "\n", "அதுபோல என் காதலன் காட்டில் செல்லுமிடமெல்லாம்\nஅவனோடு ஒட்டிக்கொண்டு நானும் சென்றேனே.", "\n", "\n", "அவன் இறந்த பின்னர் அவனை இட்டுப் புதைக்கும்\nதாழியில் என்னையும் இடவேண்டும்.", "\n", "\n", "இருவரையும் இடும் அளவுக்கு அகலமுள்ளதாக பிணத்தாழி\nசெய்வாயாக.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கலம்", " ", "செய்", " ", "கோவே", "!\n", "கலம்", " ", "செய்", " ", "கோவே", "!", "\n", "\n", "அச்சுடைச்", " ", "சாகாட்டு", " ", "ஆரம்", " ", "பொருந்திய", "\n", "\n", "சிறு", " ", "வெண்", " ", "பல்லி", "\n", "போல", ", ", "தன்னொடு", "\n", "\n", "சுரம்", " ", "பல", " ", "வந்த", "\n", "எமக்கும்", " ", "அருளி", ",", "\n", "\n", "வியல்", " ", "மலர்", " ", "அகன்", "\n", "பொழில்", " ", "ஈமத்", " ", "தாழி    5", "\n", "\n", "அகலிதாக", " ", "வனைமோ", "\n", "\n", "நனந்", " ", "தலை", " ", "மூதூர்க்", "\n", "கலம்", " ", "செய்", " ", "கோவே", "!", "\n", "\n", "\n", "\n", "திணை", " ", "பொதுவியல்", "; ", "துறை", "\n", "முதுபாலை", "\n", "\n..............................................................", "\n", "\n", "பாடியவர் பெயர் சிதைந்துபோயிற்று", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "சுழலும் இந்தச் சக்கரத்தில்", "ஒட்டிக்கொண்டிருக்கும் பல்லி", "சக்கரம் சுழன்றோடும் இடமெல்லாம்", "சுழல்வது போலக்", "காதலனுடன் ஓடிப்போகும் காதலி", "காதலன் சென்ற இடத்திற்கெல்லாம்", "காதலியும் சென்றாளாம்", "\n", "\n", "\n", "\n"]},
{"link": "https://vaiyan.blogspot.com/2015/04/257.html", "title": "புறநானூறு 257", "content": ["\n", "கரந்தை", "வெட்சிப்பூச் சூடி ஆனிரைகளைக் கவர்ந்து சென்றவர்களிடமிருந்து\nமீட்டுக் கொண்டுவந்த கரந்தைப் பூச் சூடியவன் ஒருவனது ஆற்றல், தன்மை ஆகியவற்றை இந்தப்\nபாடல் கூறுகிறது.", "\n", "\n", "\n", "இதனை உண்டாட்டு என்னும் துறையாக்கிக் குறிப்பிட்டுள்ளனர்.\n", "\n", "\n", "உண்டாட்டு என்பது கள்ளுண்டு மகிழ்ந்து ஆடுவது. ", "இதனைப் புறப்பொருள் வெண்பாமாலை என்னும் ஏழாம் நூற்றாண்டு இலக்கணம் இப்படிக் கூறுகிறது.\n", "\n", "\n", "தோட்டிரும் கழன்மறவர்", "\n", "\n", "மட்டுண்டு மகிழ்தூங்கின்று", "\n", "\n", "\n", "ஆனிரைகளை மீட்கும் துறை பற்றிக் கூறுகையில்\nதொல்காப்பியம் “நோயின்றி உய்த்தல்” என்னும் துறைக்கு உரையாசிரியர் இளம்பூரணர் இந்தப்\nபுறநானூற்றுப் பாடலை மேற்கோளாக எடுத்துக் காட்டியுள்ளார். ", "\n", "\n", "இவன் யார்?", "\n", "\n", "இவன் செருப்புக் காலில் உருத்தும் சிறு பறழ்கல்\nபோன்றவன். நடக்கும்போது சிறிய கல் செருப்பில் புகுந்துவிடுவது உண்டு. நடப்பவர் அதனை\nமிதித்துக்கொண்டு நடக்கமுடியாது. காலைக் குத்தி உறுத்தும். அதுபோல எதிராளிகள் இவனை\nமிதிக்க முடியாது.", "\n", "கதவைத் திறக்கமுடியாமல் சாத்தும் கணையமரம்\nபோன்ற கால்கள்,", "\n", "அழகிய வயிறு,", "\n", "அகன்ற மார்பு,", "\n", "குச்சுப்புல் (தருப்பைப் புல்) போன்று நெருங்கித்\nதாடி முளைத்திருக்கும் மோவாய்,", "\n", "காதைக் கடந்து வெளிப்படும் கன்னம்", "\n", "\n", "\n", "\n", "ஆகியவற்றைக் கொண்டவன் இவன் யாராக இருப்பான்? ", "இரக்கம் கொள்ளத்தக்கவனாகவனாய் வில்லேந்திய நிலையில் காணப்படுகிறானே!", "\n", "இவன் தான் மீட்டுக்கொண்டுவந்த ஆனிரைகளோடு\nஊரை விட்டுப் போகவும் இல்லை. ", "\n", "பாதுகாப்பு எனக் கருதி அரண்காட்டுப் பகுதிக்கும் செல்லவில்லை.", "\n", "இவனுக்கு முன்னே ஆனிரைகள் செல்கின்றன. இவன்\nஅவற்றுக்குப் பின்னே இருந்து அவற்றின் பின்புறத்தை நோக்கியவனாக கையால் சுட்டி ஒவ்வொன்றாக\nஎண்ணிப் பார்க்கிறான். அனைத்தையும் மீட்டுக்கொண்டு வந்துவிட்டோமா என்று எண்ணிக்கையைச்\nசரிபார்த்துக்கொள்கிறான். அவை எண்ணிக்கையில் பல. ஆயினும் எண்ணிச் சரிபார்த்துக்கொள்கிறான்.   ", "\n", "\n", "\n", "\n", "வெண்ணெய் தோன்றாத தயிர்பானை.", " ", "உறைவதற்காக\nஅன்றுதான் உறை ஊற்றிய பானை. ", "மத்தொலி கேளாத தயிர்ப்பானை. ", "\n", "\n", "அதுதான் இவனுக்கு பிடித்த உணவு. ", "இவன் உண்டு\nமகிழ்ந்து களித்தாடுவது இதுவே", ". ", "(கள் அன்று). ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "செருப்பு", " ", "இடைச்", " ", "சிறு", " ", "பரல்", "\n", "அன்னன்", "; ", "கணைக்", " ", "கால்", ",", "\n", "\n", "அவ்", " ", "வயிற்று", ", ", "அகன்ற", "\n", "மார்பின்", ", ", "பைங்", " ", "கண்", ",", "\n", "\n", "குச்சின்", " ", "நிரைத்த", " ", "குரூஉ", " ", "மயிர்", "\n", "மோவாய்", ",", "\n", "\n", "செவி", " ", "இறந்து", " ", "தாழ்தரும்", "\n", "கவுளன்", ", ", "வில்லொடு", ",", "\n", "\n", "யார்கொலோ", ", ", "அளியன்தானே", "? ", "தேரின்    5", "\n", "\n", "ஊர்", " ", "பெரிது", " ", "இகந்தன்றும்", "\n", "இலனே", "; ", "அரண்", " ", "எனக்", "\n", "\n", "காடு", " ", "கைக்", " ", "கொண்டன்றும்", ",\n", "இலனே", "; ", "காலை", ",", "\n", "\n", "புல்லார்", " ", "இன", " ", "நிரை", " ", "செல்", "\n", "புறம்", " ", "நோக்கி", ",", "\n", "\n", "கையின்", " ", "சுட்டிப்", " ", "பையென", "\n", "எண்ணி", ",", "\n", "\n", "சிலையின்", " ", "மாற்றியோனே", "; ", "அவைதாம்   10", "\n", "\n", "மிகப்", " ", "பலவாயினும்", ", ", "என்", "\n", "ஆம்", " ", "எனைத்தும்", "\n", "\n", "வெண்", " ", "கோள்", " ", "தோன்றாக்", "\n", "குழிசியொடு", ",", "\n", "\n", "நாள்", " ", "உறை", " ", "மத்து", "\n", "ஒலி", " ", "கேளாதோனே", "?", "\n", "\n", "\n", "\n", "திணை", " ", "வெட்சி", "; ", "துறை", "\n", "உண்டாட்டு", ".", "\n", "\n.............................................................................", "\n", "\n", "பாடியவர் பெயர் சிதைந்துபோயிற்று", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "இப்படிக் கடைவதற்கு முன்", "தயிரை இவன் பானையோடு", "உண்டு மகிழ்ந்து ஆடுவான்", "அதுவே இவனது உண்டாட்டு.", "\n", "செருப்புக்கும் காலுக்கும் ", "இடையில் சிறுபரல்", "காலை ஊன்றமுடியாதபடி", "உறுத்துவது போல ", "இவன்", "பகையாளிகள்", "எதிர்த்துநிற்க முடியாதபடி", "உறுத்தினான்", "\n", "\n", "\n"]},
{"link": "https://vaiyan.blogspot.com/2015/04/258.html", "title": "புறநானூறு 258", "content": ["\n", "வெட்சி * உண்டாட்டு", "ஆனிரை கவர்ந்துவரும் வீரன் ஒருவனுக்குச்\nசாடியில் விளைந்த கள்ளை விருந்தாகத் தாருங்கள் – என்று கூறுவதாக இந்தப் பாடல் அமைந்துள்ளது.", "\n", "\n", "‘காந்தாரம்’ என்பது ஒருவகைக் கள். ", "அது முதிர்ந்த\nகாரைப்பழம் போல நுரை விட்டுக்கொண்டு விளைந்திருக்கும். ", "இந்த வீரன் ஆனிரைகளைக் கவர்ந்துகொண்டுவந்து\nஇந்தக் கள்ளுக்கு விலையாக வழங்குவான். ", "கள்ளுண்ணும்போது பச்சையாகச் சுடப்பட்ட கறியை\nஉண்பான். ", "அதன் நிணம் (எண்ணெய்ப்பசை) ஒட்டிக்கொண்டிருக்கும் எச்சில் கை காய்வதற்கு முன்பு\nவில்லை எடுத்துக்கொண்டு பகைவர் நாட்டுக்குச் செல்வான். ", "\n", "\n", "அவன் இளந்தாடி முளைக்கும் காளை.", "\n", "\n", "மற்றவர்கள் ஒருமுறை ஆர அமர உண்டு முடிப்பதற்கு\nமுன்பாக மிகப் பெரிய ஆனிரைக் கூட்டத்தைக் கொண்டுவந்து ஊருக்கு வெளியே நிறுத்துவான்.\n", "\n", "\n", "உங்களிடம் உள்ள முதிர்ந்த கள்ளை உடைய சாடியை\nயாருக்காகவும் திறக்காதீர்கள். கள்ளை விரும்பும் அவன் எரிந்து விழவும் கூடும் (சினம்\nகொள்ளக்கூடும்). ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "முள்", " ", "கால்", " ", "காரை", "\n", "முது", " ", "பழன்", " ", "ஏய்ப்பத்", "\n", "\n", "தெறிப்ப", " ", "விளைந்த", " ", "தீம்", "\n", "கந்தாரம்", "\n", "\n", "நிறுத்த", " ", "ஆயம்", " ", "தலைச்சென்று", "\n", "உண்டு", ",", "\n", "\n", "பச்சூன்", " ", "தின்று", ", ", "பைந்", "\n", "நிணம்", " ", "பெருத்த", "\n", "\n", "எச்சில்", " ", "ஈர்ங்", " ", "கை", "\n", "வில்புறம்", " ", "திமிரி", ",                        5", "\n", "\n", "புலம்", " ", "புக்கனனே", ", ", "புல்", "\n", "அணல்", " ", "காளை", ";", "\n", "\n", "ஒரு", " ", "முறை", " ", "உண்ணாஅளவை", ",\n", "பெரு", " ", "நிரை", "\n", "\n", "ஊர்ப்", " ", "புறம்", " ", "நிறையத்", "\n", "தருகுவன்", "; ", "யார்க்கும்", "\n", "\n", "தொடுதல்", " ", "ஓம்புமதி", ", ", "முது", "\n", "கள்", " ", "சாடி", ";", "\n", "\n", "ஆ", " ", "தரக்", " ", "கழுமிய", "\n", "துகளன்", ",                                10", "\n", "\n", "காய்தலும்", " ", "உண்டு", ", ", "அக்", " ", "கள்", "\n", "வெய்யோனே", ".", "\n", "\n", "\n", "\n", "திணை", " ", "வெட்சி", "; ", "துறை", "\n", "உண்டாட்டு", ".", "\n", "\n......................", "உலோச்சனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "கள்", "உதவும் வீரனுக்கு", "ஒதுக்கி வைத்துத்", "தாருங்கள்", "\n"]},
{"link": "https://vaiyan.blogspot.com/2015/04/259.html", "title": "புறநானூறு 259", "content": ["\n", "செரு மலைதல் * பிள்ளைப் பெயர்ச்சி", "ஆனிரை மீட்டுவரும் வீரனைப் பாராட்டிப் பாடும்\nபாடல் இது.", "\n", "\n", "அவன் வாளேந்திய வீரன். ", "காலில் வீரக்கழல்\nஅணிந்த வீரன். ", "வெட்சிவீரர்கள் கவர்ந்து சென்ற ஆனிரைகளை மீட்டுவருகிறான். ", "பசுக்களும்\nகாளையும் கலந்திருக்கும் ஆனிரைக் கூட்டம் அது. ", "அவை பழக்கத்தால் தம் ஊரை நோக்கிச் செல்கின்றன. ", "முருகேறி ஆடும் புலத்தி போலத் துள்ளிக் குதித்துக்கொண்டு செல்கின்றன. ", "போரிக்கு நீ செல்லாதே!\nசெல்லாதே! உன் துணிவு சிறக்கட்டும்! ", "இலையடர்ந்த காட்டில் ஆனிரைகளைக் கவர்ந்துசென்ற\nவெட்சியார், வல்வில் மறவர், தம் தலையை மறைத்துக்கொண்டு மீட்க வருபவரைத் தாக்கக் காத்திருக்கின்றனர். ", "அவர்களைப் பார். ", "அவர்களுடன் போர் புரியக் காத்திரு!", "\n", "\n", "துறை", "\n", "\n", "ஆனிரை மீட்டு வருவான் ஒருவன் அதனைக் கவர்ந்தவர்\nமீட்க வருகையில் போரிடுதல் ‘செருமலைதல்’ என்னும் துறை – புறப்பொருள் வெண்பாமாலை 25\n| ஆனிரை மீட்புப் போரில் வென்றவனை மன்னன் பாராட்டுதல் பிள்ளைப்பெயர்ச்சி என்னும் துறை\n– புறப்பொருள் வெண்பாமாலை 33", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஏறுடைப்", " ", "பெரு", " ", "நிரை", "\n", "பெயர்தரப்", ", ", "பெயராது", ",", "\n", "\n", "இலை", " ", "புதை", " ", "பெருங்", "\n", "காட்டுத்", " ", "தலை", " ", "கரந்து", " ", "இருந்த", "\n", "\n", "வல்", " ", "வில்", " ", "மறவர்", "\n", "ஒடுக்கம்", " ", "காணாய்", ";", "\n", "\n", "செல்லல்", ", ", "செல்லல்", "; ", "சிறக்க", ", ", "நின்", " ", "உள்ளம்", ",", "\n", "\n", "முருகு", " ", "மெய்ப்", " ", "பட்ட", "\n", "புலைத்தி", " ", "போலத்    5", "\n", "\n", "தாவுபு", " ", "தெறிக்கும்", " ", "ஆன்மேல்", "\n", "\n", "புடை", " ", "இலங்கு", " ", "ஒள்", "\n", "வாள்", " ", "புனை", " ", "கழலோயே", "!", "\n", "\n", "\n", "\n", "திணை", " ", "கரந்தை", "; ", "துறை", "\n", "செரு", " ", "மலைதல்", "; ", "பிள்ளைப்", " ", "பெயர்ச்சியும்", "\n", "ஆம்", ".", "\n", "\n.......................", "கோடை", " ", "பாடிய", " ", "பெரும்பூதனார்", "\n", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "மீளும் ஆனிரை", "இவை துள்ளிக் குதித்துக்கொண்டு", "செல்லட்டும்", "\n"]},
{"link": "https://vaiyan.blogspot.com/2015/04/260.html", "title": "புறநானூறு 260", "content": ["\n", "\n", "\n", "\n", "நடுகல் நிலை", "பாணர் பலருக்கு நிலக்கொடை தந்து பாதுகாத்த ", "குறுநில மன்னன் ஒருவன் ", "ஆனிரை மீட்டுத் தந்து, ", "விழுப்புண் பட்டு இறந்து நடுகல்லாகி நிற்கும்\nநிலைமையை ", "ஒரு பாணன் ", "மற்றொரு பாணனுக்குக் கூறுவதாக ", "இந்தப் பாடல் அமைந்துள்ளது. ", "\n", "\n", "அ", "\n", "\n", "பாணன் தன் யாழில் பண் வளர்க்கவேண்டும் என்று\nநரம்பைத் தொடுகிறான். அதுவோ விளரி என்னும் பாலைப்பண்ணாக மாறி உதிர்கிறது. தன் கட்டுப்பாட்டை\nமீறி இப்படிப் பண்ணிசை வருகிறதே எனக் கவலை கொள்கிறான். நெஞ்சம் தளர்கிறது. தன் மனைவியைப்\nபார்க்கிறான். அவள் கூந்தலும் சரிந்து தொங்குகிறது. ", "\n", "\n", "ஆ", "\n", "\n", "அந்தப் பாணன் பசி தின்னும் வயிற்றோடு அலைகிறான்.\nவழியில் களர் நிலத்தில் கள்ளிப் புதரின் நிழலில் இருக்கும் கடவுளைக் கைதொழுது  வணங்கிக் கேட்கிறான். “என் பசி தீர்ப்பாரைக் காணமாட்டேனா”\n– இப்படிக் கேட்டுக்கொண்டு அவன் வருகிறான். மற்றொரு பாணன் அவனிடம் கூறுகிறான்.", "\n", "\n", "இ", "\n", "\n", "உன் அரசன் உனக்குப் ‘புரவுநிலம்’ தந்திருக்கிறானே!\nஅதனை உழுது உண்ணலாமே! இப்படி உண்பதும், கையேந்திப் பிச்சை கேட்டுக்கொண்டு துன்புறுவதும்\nஉன் கையில்தான் உள்ளது.  ", "\n", "\n", "ஈ", "\n", "\n", "உனக்குப் புரவுநிலம் தந்தவன் நடுகல் மிக\nஅண்மையில்தான் உள்ளது. அவன் அன்று ஊருக்கு முன்புறம் ஆனிரைகளை மீட்டுக் கொண்டுவந்து\nநின்றான். அவன் ஒரு மீளி (பாலைநிலத் தலைவன்). அங்கு நடந்த போரில் பகைவர் அவன்மீது அம்புகளைத்\nதொடுத்தனர். இவனோ ஆனிரை மீட்ட களிப்பில் தன் துடியை முழக்கிக்கொண்டு நின்றான். போர்\nவெள்ளத்தில் இவன் கையிலிருந்த துடி இவனை மகிழ்ச்சி வெள்ளத்தில் மிதக்கச் செய்த்து.\n", "\n", "\n", "உ", "\n", "\n", "உலகமெல்லாம் புலம்பும்படி நிலாவை வளைத்துத்\nதன் கூர்மையான பற்களால் பிடித்திருந்த பாம்பை விடுவித்தவன் (சிவபெருமான்) போல ஆனிரைகளை\nகன்றுடன் அவன் மீட்டான். பாலில் ஊற்றும் பிரை போன்றவன் அவன். அனால், அப்போது அவன் மனிதன்\nபிடித்துத் தோலை உரித்த பாம்பு போல் ஆனான். அரிதாகக் கிட்டக்கூடிய மேலுலகம் சென்றான்.\n", "\n", "\n", "ஊ", "\n", "\n", "கம்பத்தில் ஏற்றிவைத்த விளக்கு போல் விளங்கிய\nஅவனது உடம்பு அம்புடன் காட்டிலுள்ள சிற்றாறு ஒன்றின் கரையில் நிறுத்தி வைக்கப்பட்டது.\nபின் நடுகல்லாக்கி அவன் பெயரையும் புகழையும் எழுதி வைத்துள்ளனர். ", "\n", "\n", "எ", "\n", "\n", "அதற்குத் துணிப்பந்தல் போட்டுள்ளனர். மயில்-பீலி\nசாத்தியுள்ளனர். அங்கே யாரும் செல்வதில்லை. அவன் கல்லாக இருக்கிறான். (விரும்பினால்\nபோய் வணங்கி வருக). ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "அ", "\n", "\n", "வளரத்", " ", "தொடினும்", ", ", "வௌவுபு", "\n", "திரிந்து", ",", "\n", "\n", "விளரி", " ", "உறுதரும்", " ", "தீம்", "\n", "தொடை", " ", "நினையா", ",", "\n", "\n", "தளரும்", " ", "நெஞ்சம்", " ", "தலைஇ", ",\n", "மனையோள்", "\n", "\n", "உளரும்", " ", "கூந்தல்", " ", "நோக்கி", ",\n", "களர", "\n", "\n", "ஆ", "\n", "\n", "கள்ளி", " ", "நீழல்", " ", "கடவுள்", "\n", "வாழ்த்தி", ",   5", "\n", "\n", "பசி", " ", "படு", " ", "மருங்குலை", ",\n", "கசிபு", ", ", "கைதொழாஅ", ",", "\n", "\n", "'", "காணலென்கொல்", "?' ", "என", " ", "வினவினை", " ", "வரூஉம்", "\n", "\n", "பாண", "! ", "கேண்மதி", ", ", "யாணரது", "\n", "நிலையே", ":", "\n", "\n", "இ", "\n", "\n", "புரவுத்", " ", "தொடுத்து", " ", "உண்குவைஆயினும்", ",\n", "இரவு", " ", "எழுந்து", "\n", "\n", "எவ்வம்", " ", "கொள்குவைஆயினும்", ", ", "இரண்டும்", ",  10", "\n", "\n", "கையுள்", " ", "போலும்", "; ", "கடிது", "\n", "அண்மையவே", "\n", "\n", "ஈ", "\n", "\n", "முன்", " ", "ஊர்ப்", " ", "பூசலின்", "\n", "தோன்றி", ", ", "தன்", " ", "ஊர்", "\n", "\n", "நெடு", " ", "நிரை", " ", "தழீஇய", "\n", "மீளியாளர்", "\n", "\n", "விடு", " ", "கணை", " ", "நீத்தம்", "\n", "துடி", " ", "புணை", " ", "ஆக", ",", "\n", "\n", "வென்றி", " ", "தந்து", ", ", "கொன்று", "\n", "கோள்", " ", "விடுத்து", ",         15", "\n", "\n", "உ", "\n", "\n", "வையகம்", " ", "புலம்ப", " ", "வளைஇய", "\n", "பாம்பின்", "\n", "\n", "வை", " ", "எயிற்று", " ", "உய்ந்த", "\n", "மதியின்", ", ", "மறவர்", "\n", "\n", "கையகத்து", " ", "உய்ந்த", " ", "கன்றுடைப்", " ", "பல்", "\n", "ஆன்", "\n", "\n", "நிரையொடு", " ", "வந்த", " ", "உரையன்", " ", "ஆகி", ",", "\n", "\n", "உரி", " ", "களை", " ", "அரவம்", "\n", "மான", ", ", "தானே     20", "\n", "\n", "ஊ", "\n", "\n", "அரிது", " ", "செல்", " ", "உலகில்", "\n", "சென்றனன்", "; ", "உடம்பே", ",", "\n", "\n", "கானச்", " ", "சிற்றியாற்று", " ", "அருங்", "\n", "கரைக்", " ", "கால்", " ", "உற்று", ",", "\n", "\n", "கம்பமொடு", " ", "துளங்கிய", " ", "இலக்கம்", " ", "போல", ",", "\n", "\n", "அம்பொடு", " ", "துளங்கி", " ", "ஆண்டு", "\n", "ஒழிந்தன்றே", ";", "\n", "\n", "உயர்", " ", "இசை", " ", "வெறுப்பத்", "\n", "தோன்றிய", " ", "பெயரே", ",                   25", "\n", "\n", "எ", "\n", "\n", "மடம்சால்", " ", "மஞ்ஞை", " ", "அணி", " ", "மயிர்", "\n", "சூட்டி", ",", "\n", "\n", "இடம்", " ", "பிறர்", " ", "கொள்ளாச்", "\n", "சிறு", " ", "வழி", ",", "\n", "\n", "படம்", " ", "செய்", " ", "பந்தர்க்", "\n", "கல்", " ", "மிசையதுவே", ".", "\n", "\n", "\n", "\n", "திணை", " ", "கரந்தை", "; ", "துறை", "\n", "கையறு", " ", "நிலை", "; ", "பாண்பாட்டும்", " ", "ஆம்", ".", "\n", "\n......................", "வடமோதங்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "அண்மைய காலத்தில்", "இது போன்ற விளக்குகள்", "தெருவில் எறிந்தன", "சங்ககாலத்தில் இது போன்று", "எரிந்த விளக்குகளை", "இந்தப் பாடல்", "கம்பமொடு துலங்கிய", "இலக்கம்", "எனக் குறிப்பிடுகிறது", "\"எல்லே இலக்கம்\"", "தொல்காப்பியம், உரியியல்", "இலக்கம் = ஒளி", "\n"]},
{"link": "https://vaiyan.blogspot.com/2015/04/261.html", "title": "புறநானூறு 261", "content": ["\n", "பாணன் பாடுகிறான்", "கரந்தைப் போரில் மாண்ட வள்ளல் வீட்டு வளமனை\nமுற்றம் வெறிச்சோடிக் கிடப்பதைப் பார்த்துக் கலங்கிப் பாணன் பாடும் பாடல் இது.", "\n", "\n", "அ", "\n", "\n", "அந்தோ!", "\n", "அன்று ", "\n", "\n", "என் தலைவனுடைய அடையாக் கதவினை உடைய இல்லம்\n(இரவலர்க்கு வழங்க எப்போதும் திறந்தே இருக்கும் இல்லம்) வண்டு மொய்க்கும் நறவுக்கள்\nபானையும், இன்னாருகென்று வரையறுக்காது எல்லாருக்கும் பெருஞ்சோற்று முரிவாயும் (பெருஞ்சோறு\nசமைத்து வைத்திருக்கும் அண்டாப்பானை திறந்திருக்கும் வாயையும்) கொண்டிருந்தது. ", "\n", "\n", "இன்று", "\n", "\n", "அந்தப் பானைகள் நீர் இல்லாத ஆற்றில் கிடக்கும்\nஅம்பிகள் போலப் பயனற்று வெறிச்சோடிக் கிடக்கின்றன. ", "\n", "\n", "இதனைப் பார்க்கிறேன். இப்படிப் பார்க்கும்\nஎன் கண்விழிகள் இற்று விழட்டும்.   ", "\n", "\n", "ஆ", "\n", "\n", "முன்னே", "\n", "\n", "வையத்தைக் காக்கும் வளம் நிறைந்த அரண்மனையில்\nஉறங்கும் யானை சோம்பல் முரித்து மூச்சு விடுவது போல, ஆட்டிறைச்சியை நெய்யில் போட்டுச்\nசுடும் ஓசையும், அதனைப் புதுப்புது மாந்தர் வயிறார, கண் சிவக்க (செது = செம்மை, வயிற்றுக்\nகுடல்) உண்ணும் காட்சியையும் வழங்கிக்கொண்டிருந்தது.  ", "\n", "இ", "\n", "\n", "இனி அங்கே", "\n", "\n", "வெற்றிவேல் வீரன் ", "\n", "\n", "பல ஆனிரைகளை தழுவிக்கொண்டு தன் கல்லா வல்வில்லால்\nஓட்டிவந்த வீரன் ", "\n", "\n", "கூகை தன் இனத்தை இரை உண்ண அழைக்கும்படி,\nதடுத்தவரைக் கொன்ற வீரன்", "\n", "\n", "இல்லாமல்", "\n", "\n", "பசுவின் முலைக்காம்பு போல் பூத்திருக்கும்\nகரந்தைப் பூ சூட்டப்பட்டு", "\n", "\n", "மரபுப்படி சூட்டப்பட்டு", "\n", "\n", "தரம் (விரகு) அறிந்த பெருமக்களால் சூட்டப்பட்டு", "\n", "\n", "ஆனிரை மீட்டுத்தந்தவன் நடுகல்லாகிவிட்டதால்,\n", "\n", "\n", "ஈ", "\n", "\n", "தனிமைப்பட்டுக் கிடக்கிறது. (புலம்பிக் கிடக்கிறது).", "\n", "\n", "அவனது மனைவி கைம்மைக் கோலத்துடன் மயிர் மழித்த\nமொட்டைத்தலையோடு, அணிகலன்கள் அனைத்தையும் களைந்துவிட்ட கோலத்தில் புல்லென்று அற்பமானது\nபோல, அவனது வீட்டுமுற்றமும் புல்லென்று கிறக்கிறது.  ", "\n", "\n", "பாடல் (சொற்பிரிப்புப்\nபதிவு)", "\n", "\n", "அ", "\n", "\n", "அந்தோ", "! ", "எந்தை", " ", "அடையாப்", "\n", "பேர்", " ", "இல்", "!", "\n", "\n", "வண்டு", " ", "படு", " ", "நறவின்", "\n", "தண்டா", " ", "மண்டையொடு", "\n", "\n", "வரையாப்", " ", "பெருஞ்", " ", "சோற்று", "\n", "முரி", " ", "வாய்", " ", "முற்றம்", ",", "\n", "\n", "வெற்று", " ", "யாற்று", " ", "அம்பியின்", "\n", "எற்று", "? ", "அற்று", " ", "ஆகக்", "\n", "\n", "கண்டனென்", ", ", "மன்ற", "; ", "சோர்க", ", ", "என்", "\n", "கண்ணே", ";    5", "\n", "\n", "ஆ", "\n", "\n", "வையம்", " ", "காவலர்", " ", "வளம்", "\n", "கெழு", " ", "திரு", " ", "நகர்", ",", "\n", "\n", "மையல்", " ", "யானை", " ", "அயாவுயிர்த்தன்ன", "\n", "\n", "நெய்", " ", "உலை", " ", "சொரிந்த", "\n", "மை", " ", "ஊன்", " ", "ஓசை", "\n", "\n", "புதுக்கண்", " ", "மாக்கள்", " ", "செதுக்கண்", " ", "ஆரப்", "\n", "\n", "பயந்தனை", ", ", "மன்னால்", ", ", "முன்னே", "! ", "இனியே  10", "\n", "இ", "\n", "\n", "பல்", " ", "ஆ", " ", "தழீஇய", "\n", "கல்லா", " ", "வல்", " ", "வில்", "\n", "\n", "உழைக்", " ", "குரல்", " ", "கூகை", "\n", "அழைப்ப", " ", "ஆட்டி", ",", "\n", "\n", "நாகு", " ", "முலை", " ", "அன்ன", "\n", "நறும்", " ", "பூங்", " ", "கரந்தை", "\n", "\n", "விரகு", " ", "அறியாளர்", " ", "மரபின்", "\n", "சூட்ட", ",", "\n", "\n", "நிரை", " ", "இவண்", " ", "தந்து", ",\n", "நடுகல்", " ", "ஆகிய   15", "\n", "\n", "வென்", " ", "வேல்", " ", "விடலை", "\n", "இன்மையின்", " ", "புலம்பி", ",", "\n", "\n", "ஈ", "\n", "\n", "கொய்ம்", " ", "மழித்", " ", "தலையொடு", "\n", "கைம்மையுறக்", " ", "கலங்கிய", "\n", "\n", "கழி", " ", "கல", " ", "மகடூஉப்", "\n", "போலப்", "\n", "\n", "புல்லென்றனையால்", ", ", "பல்", " ", "அணி", " ", "இழந்தே", ".", "\n", "\n", "\n", "\n", "திணை", " ", "கரந்தை", "; ", "துறை", "\n", "கையறு", " ", "நிலை", "; ", "பாண்பாட்டும்", " ", "ஆம்", ".", "\n", "\n.....................", "ஆவூர்", " ", "மூலங்", " ", "கிழார்", "\n", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "இது கரந்தை", "பசுவின்", "மடிக்காம்பு போல்", "பூக்கும்", "ஆனிரை மீட்கும்", "வீரன் சூடும் பூ", "\n", "நாகுமுலை", "முலை", "அன்ன", "நறும்பூங்", "கரந்தை", "இது", "கரந்தைச்செடி", "இதன் பூ", "பசுவின் ", "முலைக்காம்பு", "போல்", "இருக்கும்", "\n"]},
{"link": "https://vaiyan.blogspot.com/2015/04/262.html", "title": "புறநானூறு 262", "content": ["\n", "பாணன் பாடுகிறான்", "என் ஐ (தலைவன்) ", "பகைவர் தாக்குதலை முறுக்கி\nஎறிந்துவிட்டு ", "ஆனிரைகளைக் கவர்ந்து ஓட்டிக்கொண்டு வருகையில் ", "ஆனிரைகளுக்குப் பின்னே\n(மீட்க வருவோரை அறுக்குவதற்காக) ", "வந்துகொண்டிருக்கிறான். ", "அவனுடன் ", "அவனுக்குப் பக்கமாக\nஇருந்தவர்களும் (உழையோர்) வருகின்றனர். ", "அவர்களைக் காட்டிலும் ", "என் தலைவன் பொலிவுற்றுக்\nகாணப்படுகிறான். ", "அவனுக்காக.", "\n", "\n", "நறவுக்கள் பானையைத் திறந்து வையுங்கள். ", "ஆட்டுக்கடாய்களை\nவெட்டிச் சமைத்து வையுங்கள். ", "பச்சை இலைகளை மேலே பரப்பிப் பந்தல் போடுங்கள். ", "ஆற்று ஊற்றுநீர்\nகொண்டுவந்த ஈர இளமணலைப் பந்தலில் பரப்பி வையுங்கள். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "நறவும் தொடுமின்; விடையும் வீழ்மின்;", "பாசுவல் இட்ட புன் கால் பந்தர்ப்", "புனல் தரும் இள மணல் நிறையப் பெய்ம்மின்", "ஒன்னார் முன்னிலை முருக்கி, பின் நின்று,", "நிரையொடு வரூஉம் என்னைக்கு        5", "உழையோர் தன்னினும் பெருஞ் சாயலரே.", "இந்தப் பாடலை உரையாசிரியர் இளம்பூரணர்த தொல்காப்பியம்\nபுறத்திணையியல் நூற்பா 3 ‘நுவல்வழித் தோற்றம்’ என்பதற்கும், நச்சினார்க்கினியர் ‘உண்டாட்டு’\nஎன்பதற்கும் மேற்கோளாக எடுத்துக் காட்டியுள்ளனர்.", "  ", "\n", "\n", "\n", "\n", "திணை", " ", "வெட்சி", "; ", "துறை", "\n", "உண்டாட்டு", "; ", "தலைத்தோற்றமும்", " ", "ஆம்", ".", "\n", "\n....................", "மதுரைப்", " ", "பேராலவாயார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "இது பழச்சாறு", "இது புளித்தால்", "நறவு (நறா)", "வீழ்க்கப்பட்டுத் தொங்கும்", "விடை (ஆட்டுக்கடா)", "\n"]},
{"link": "https://vaiyan.blogspot.com/2015/04/263.html", "title": "புறநானூறு 263", "content": ["\n", "பாணன் பாடுகிறான்", "\n", "\n", "\n", "களிற்றியானையின் காலடி போன்ற பறையை முழக்கிக்கொண்டு", "உதவுபவரை நாடிச் செல்லும் இரவலனே, ", "வழியில் உள்ள நடுகல்லைத் தொழாமல் சென்றுவிடாதே.", "\n", "\n", "அது ", "கரந்தைப் போரில் ஆனிரை மீட்டுக்கொண்டு\nவரும்போது ", "பெருகிவரும் வெள்ளத்தைத் தடுக்க அமைக்கப்பட்டுள்ள ", "கல்லுச் சிறை (கல் அணை)\nபோல் ", "தடுத்து வென்று ", "பகைவர் வில்லின் அம்பில் மூழ்கி மாண்டவனின் நடுகல்.", "\n", "\n", "அது அறநிலை ஆறாக நின்றவனின் நடுகல்.", "\n", "\n", "மீட்கப்பட்ட ஆனிரை தம் தொழுவத்துக்குச் செல்கையில்\nஅதன் பின்னே கல்லா இளையர் செல்கையில் தான் மட்டும் செல்லாமல் தனி ஒருவனாகத் தடுத்து\nநின்று பட்டவன் நடுகல். ", "\n", "\n", "தொழுது செல்லுங்கள். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பெருங்", " ", "களிற்று", " ", "அடியின்", "\n", "தோன்றும்", " ", "ஒரு", " ", "கண்", "\n", "\n", "இரும்", " ", "பறை", " ", "இரவல", "!\n", "சேறி ஆயின்", ",", "\n", "\n", "தொழாஅனை", " ", "கழிதல்", " ", "ஓம்புமதி", ";\n", "வழாது", ",", "\n", "\n", "வண்டு", " ", "மேம்படூஉம்", ", ", "இவ்", "\n", "வறநிலை", " ", "ஆறே", "\n", "\n", "பல்", " ", "ஆத்", " ", "திரள்", "\n", "நிரை", " ", "பெயர்தரப்", " ", "பெயர்தந்து", ",                  5", "\n", "\n", "கல்லா", " ", "இளையர்", " ", "நீங்க", "\n", "நீங்கான்", ",", "\n", "\n", "வில்", " ", "உமிழ்", " ", "கடுங்", "\n", "கணை", " ", "மூழ்க", ",", "\n", "\n", "கொல்", " ", "புனல்", " ", "சிறையின்", "\n", "விலங்கியோன்", " ", "கல்லே", ".", "\n", "\n", "\n", "\n", "திணை", " ", "கரந்தை", "; ", "துறை", "\n", "கையறுநிலை", ".", "\n", "\n......................................................................", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "'ஒருகண் இரும்பறை'", "முழக்கும் கலைஞன்", "\n"]},
{"link": "https://vaiyan.blogspot.com/2015/04/264.html", "title": "புறநானூறு 264", "content": ["\n", "நடுகல்", "பரல் கற்களை அடுக்கிக் கட்டிய பதுக்கைக்\nகோயிலில் நடுகல் நாட்டினர்.", "\n", "\n", "மரல் நாரைக் கிழித்து செவ்விய மாலை தொடுத்து\nஅணிவித்துள்ளனர்.", "\n", "\n", "மயில் பீலியும் கட்டிவைத்துள்ளனர்.", "\n", "\n", "நடுகல்லில் பெயரும் பொறித்துள்ளனர். ", "\n", "\n", "இவன் பகைவர் ஓட்டிய ஆனிரைகளைக் கன்றொடு மீட்டுத்\nதந்தவன்.  ", "\n", "\n", "இவன் இல்லாமல் போய்விட்டான் என்பதை அறியாமல் ", "இவனிடம் முன்பு பரிசில் பெற்ற பாணர் குடும்பம் ", "மீண்டும் பரிசில் பெறலாம் என்று எண்ணி\nஇன்றும் வருவார்களோ!", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "பரலுடை மருங்கின் பதுக்கை சேர்த்தி,", "மரல் வகுந்து தொடுத்த செம் பூங் கண்ணியொடு,", "அணி மயில் பீலி சூட்டி, பெயர் பொறித்து,", "இனி நட்டனரே, கல்லும்; கன்றொடு", "கறவை தந்து பகைவர் ஓட்டிய 5", "நெடுந்தகை கழிந்தமை அறியாது,", "இன்றும் வரும்கொல், பாணரது கடும்பே?", "\n", "\n", "திணை", " ", "கரந்தை", "; ", "துறை", "\n", "கையறுநிலை", ".", "\n", "\n....................", "உறையூர்", " ", "இளம்பொன்", " ", "வாணிகனார்", "\n", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "இது பரல்சுவர்", "இப்படிச் சுவர் எழுப்பிக் கட்டிய", "கோயில்தான் பதுக்கை", "பதுக்கைக்குள் நடுகல்", "                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                             ", "\n"]},
{"link": "https://vaiyan.blogspot.com/2015/04/265.html", "title": "புறநானூறு 265", "content": ["\n", "நடுகல்", "\n", "\n", "\n", "அந்தப் பெருமகன் நடுகல்லாகி நின்றான். ", "ஊருக்குப்\nபக்கத்தில் இருந்த நிலப் பரப்பில் ", "பழமையான போர்க்களத்தில் அந்த நடுகல் இருந்தது. ", "அந்த\nநடுகல்லுக்கு ஓங்கிய வேங்கைப் பூங்கொத்துக்களைப் ", "அழகிய பனங்கீற்றில் தொடுத்து ", "‘படலை’\nஎன்னும் மாலையாக்கிச் சூட்டி, ", "பல்வகையான ஆனிரைகளை மேய்க்கும் கோவலர் வழிபடுகின்றனர். ", "இப்படி\nவழிபடும் கல்லாகிவிட்டாயே!", "\n", "\n", "கடுமான் தோன்றலே! (குதிரை வீரனே)", "\n", "\n", "உன் உதவி நிழலில் வாழ்ந்தவர் ", "மழை மேக இடியால்\nமழை பெற்று வாழ்வது போலன்றோ ", "பரிசில் செல்வத்தைப் பெற்று வாழ்ந்தனர். ", "அத்துடன் யானைப்படை\nகொண்ட வேந்தரை வெற்றி கொள்ளும் திறலையும் உன்னோடு கொண்டுசென்றுவிட்டாயே! ", "(இனி, வேந்தரை\nவெல்வார் யார்?)", "\n", "\n", "\n", "\n", "இக்காலத்தில் பூவைத் தாழைமட்டையில் வைத்துத்\nதைத்துச் சடைப்பின்னலை அணிசெய்வர். அதுபோல அக்காலத்தில் வேங்கைப் பூக்களைப் பனையோலையில்\nவைத்துத் தொடுத்துப் பூப்படலையாகச் செய்து நடுகல்லுக்குச் சூட்டி வழிபடும் பழக்கம்\nஇருந்திருக்கிறது.", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "ஊர் நனி இறந்த பார் முதிர் பறந்தலை,", "ஓங்கு நிலை வேங்கை ஒள் இணர் நறு வீப்", "போந்தை அம் தோட்டின் புனைந்தனர் தொடுத்து,", "பல் ஆன் கோவலர் படலை சூட்ட,", "கல் ஆயினையே கடு மான் தோன்றல்!            5", "வான் ஏறு புரையும் நின் தாள் நிழல் வாழ்க்கைப்", "பரிசிலர் செல்வம் அன்றியும், விரி தார்க்", "கடும் பகட்டு யானை வேந்தர்", "ஒடுங்கா வென்றியும், நின்னொடு செலவே.", "\n", "\n", "திணை", " ", "கரந்தை", "; ", "துறை", "\n", "கையறுநிலை", ".", "\n", "\n......................", "சோணாட்டு", " ", "முகையலூர்ச்", " ", "சிறு", " ", "கருந்", " ", "தும்பியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "\n", "இக்கால ஒப்பனை", "தாழைமட்டைப் பூப்படலை", "அக்காலத்தில் நடுகல்லுக்கு,", "பனங்குருத்து மட்டையில்", "இவ்வாறு படலை செய்து,", "சூட்டி மகிழ்ந்தனர். "]},
{"link": "https://vaiyan.blogspot.com/2015/04/266.html", "title": "புறநானூறு 266", "content": ["\n", "உருவப் பஃறேர் இளஞ்சேட்சென்னி ", "\n", "\n", "\n", "புலவர் அரசன் சென்னியிடம் தன் வறுமை நிலையை\nவிளக்கிப் பரிசில் வேண்டும் பாடல் இது.", "\n", "\n", "\n", "அரசனைப் ‘பெருவிறல்’ (பெரும் வெற்றியாளனே)\nஎன்று விளிக்கிறார். ", "\n", "வானளாவ உயர்ந்த வெண்கொற்றக்குடை உடையவன் எனப் பாராட்டுகிறார். ", "\n", "ஆண்சிங்கம் (வயமான்) போன்றவன் என்கிறார். ‘சென்னி’ என்று அவனது குடிப்பெயரைச் சொல்லி\nஅழைக்கிறார். ", "\n", "அவனை நீர்வளம் மிக்க வயல் சூழ் நாட்டுப் பெருமான் என்கிறார்.", "\n", "\n", "\n", "\n", "எப்படிப்பட்ட நீர்வளம்? ", "\n", "\n", "\n", "பயன் தரும் மழைமேகம் பெய்யாது குளத்துக்\nகளிமண் வெடித்துக் காயும் கோடைகாலத்திலும் வயல்களில் முளத்திருக்கும் ஆம்பல் இலையின்\nநிழலில் ஆண்-பெண் நத்தைகள் கூடித் திளைக்கும் (மணம் புகூம்) வயல்வளம் கொண்டது அவன்\nநீர்நாடு.", "\n", "\n", "\n", "\n", "பண்பில் சிறந்து விளங்கும் பெருமக்கள் வீற்றிருக்கும்\nஅரசவையில் ‘துணை புரியுங்கள்’ (ஆசு ஆகு) என்று ஓலமிடும் ஒருவன் பெறும் உதவி போல என்\nவறுமையை உடனே போக்கவேண்டும் என வேண்டுகிறார். ", "\n", "\n", "\n", "அவருக்கு எப்படிப்பட்ட வறுமை?", "\n", "விருந்தினரைக் கண்டதும் ஒளிந்துகொள்ளும்\nதிருந்தா வாழ்க்கை நடத்தும் வறுமை.", "\n", "விதி (பொறி) அவர் உடம்பில் தோன்றி அவர் அறிவை\nமயக்கிக்கொண்டிருக்கும் வறுமை.", "\n", "\n", "\n", "\n", "இதனை உடனே போக்கவேண்டும் என்று வேண்டிக்கொள்கிறார்.\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பயம்", " ", "கெழு", " ", "மா", "\n", "மழை", " ", "பெய்யாது", " ", "மாறி", ",", "\n", "\n", "கயம்", " ", "களி", " ", "முளியும்", "\n", "கோடைஆயினும்", ",", "\n", "\n", "புழல்கால்", " ", "ஆம்பல்", " ", "அகல்", " ", "அடை", "\n", "நீழல்", ",", "\n", "\n", "கதிர்க்", " ", "கோட்டு", " ", "நந்தின்", "\n", "சுரி", " ", "முக", " ", "ஏற்றை", "\n", "\n", "நாகு", " ", "இள", " ", "வளையொடு", "\n", "பகல்", " ", "மணம்", " ", "புகூஉம்     5", "\n", "\n", "நீர்", " ", "திகழ்", " ", "கழனி", "\n", "நாடு", " ", "கெழு", " ", "பெரு", " ", "விறல்", "!", "\n", "\n", "வான்", " ", "தோய்", " ", "நீள்", "\n", "குடை", ", ", "வய", " ", "மான்", " ", "சென்னி", "!", "\n", "\n", "சான்றோர்", " ", "இருந்த", " ", "அவையத்து", " ", "உற்றோன்", ",", "\n", "\n", "'", "ஆசு", " ", "ஆகு", "' ", "என்னும்", "\n", "பூசல்", " ", "போல", ",", "\n", "\n", "வல்லே", " ", "களைமதி அத்தை", " ", "உள்ளிய 10", "\n", "\n", "விருந்து", " ", "கண்டு", " ", "ஒளிக்கும்", " ", "திருந்தா", "\n", "வாழ்க்கை", ",", "\n", "\n", "பொறிப்", " ", "புணர்", " ", "உடம்பில்", "\n", "தோன்றி", " ", "என்", "\n", "\n", "அறிவு", " ", "கெட", " ", "நின்ற", "\n", "நல்கூர்மையே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "கடாநிலை", ".", "\n", "\n", "சோழன்", " ", "உருவப்", " ", "பல்", "\n", "தேர்", " ", "இளஞ்", " ", "சேட்சென்னியைப்", " ", "\n", "\n", "பெருங்குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "கதிர் கோட்டு நந்து ", "(கதிர் விடும் கொம்பை உடைய நந்து)", "இலையின் மேல்", "ஆண், பெண் நத்தைகள் ஆம்பல் இலை அடிநிழலில் கூடித் திளைப்பது போல,", "சென்னியின் வெண்கொற்றக்குடை நிழலில் வாழும்படித்", "தன் வறுமை போக்கப்படவேண்டும் என்று புலவர்", "அரசனிடம் வேண்டுகிறார். ", "\n", "\n", "\n"]},
{"link": "https://vaiyan.blogspot.com/2015/04/269.html", "title": "புறநானூறு 269", "content": ["\n", "\n", "நடுகல்", "வெட்சிப் போரில் வெற்றி கண்டு மாண்டவனின்\nநடுகல்லைப் பார்த்து ஔவையார் பாடும் பாடல் இது. ", "\n", "\n", "குயிலின் வாயைப்போல் அதிரல் பூவின் மொட்டு  இருக்கும். ", "அதன் மொட்டு முத்துக்களைக் கட்டிய மாலையை ", "உன் தலையிலுள்ள பித்தை-முடியில் சூட்டினர். ", "(மணம் இல்லாததால்) இந்த மாலையை யாரும் அணிவதில்லை\n(பயில்வதில்லை). ", "புலியின் கண் போன்ற வாயினை உடைய ", "புதிய மண்ணகல் மொந்தையில் ", "கொண்டுவந்த\nநீரை மூன்று முறை ஊற்றினர். ", "அதனை நீ உண்டாய். ", "அதன் பின்னர் ", "உவலை-மலர்\nமாலை அணிந்துகொண்டு ", "துடியன் (உடுக்கடிக்கும் பூசாரி) வந்தான். ", "பழச்சாற்றுக் கள்ளை (பிழிமகிழ்வல்சி)\nஉண்ணும்படி வேண்டினான். ", "நீ அதனை உண்ணவில்லை. ", "எனவே அந்தக் கள்ளைக் காட்டி பூசை செய்தான்\n(வாழ்த்தினான்).", "\n", "\n", "\n", "\n", "நீ எப்படிப்பட்டவன் தெரியுமா?", "\n", "\n", "ஆனிரையாளரும், ", "அதைக் கவர்ந்தோரும் மோதிக்கொண்ட\nகரந்தைப்போரில்", "நீ ஆனிரைகளை மீட்டுத் தழுவி ஓட்டிக்கொண்டு மீண்டாய்.", "அப்போது வில் வீரர்கள்\nஉன்னைத் தாக்கினர். ", "நீ உன் வலிமையான கைகளில் ஏந்திய வாளால் ", "அவர்களைப் பருந்துக்கு இரையாக்கினாய்.", "\n", "\n", "\n", "\n", "ஆனால்,", "\n", "அந்தோ!", "\n", "\n", "\n", "இந்தப் பாடலை உண்டுமகிழ்தாடும் உண்டாட்டு\nஎன்னும் துறை என்று குறிப்பிட்டுள்ளனர். ", "பிழி", " ", "மகிழ்", " ", "வல்சி", " ", "வேண்ட", ", ", "மற்று", " ", "இது கொள்ளாய்", " ", "என்ப", " ", "எனப் பாடல் குறிப்பிடுவதால் உரை இவ்வாறு\nஎழுதப்பட்டுள்ளது. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "குயில்", " ", "வாய்", " ", "அன்ன", " ", "கூர்முகை", " ", "அதிரல்", "\n", "\n", "பயிலாது", " ", "அல்கிய", " ", "பல்", " ", "காழ்", " ", "மாலை", "\n", "\n", "மை", " ", "இரும்", " ", "பித்தை", " ", "பொலியச்", " ", "சூட்டி", ",", "\n", "\n", "புத்தகல்", " ", "கொண்ட", " ", "புலிக்", " ", "கண்", " ", "வெப்பர்", "\n", "\n", "ஒன்று", " ", "இரு", " ", "முறை", " ", "இருந்து", " ", "உண்ட", " ", "பின்றை", ",                5", "\n", "\n", "உவலைக்", " ", "கண்ணித்", " ", "துடியன்", " ", "வந்தென", ",", "\n", "\n", "பிழி", " ", "மகிழ்", " ", "வல்சி", " ", "வேண்ட", ", ", "மற்று", " ", "இது", "\n", "\n", "கொள்ளாய்", " ", "என்ப", ", ", "கள்ளின்", " ", "வாழ்த்தி", ";", "\n", "\n", "கரந்தை", " ", "நீடிய", " ", "அறிந்து", " ", "மாறு", " ", "செருவில்", "\n", "\n", "பல்", " ", "ஆன்", " ", "இன", " ", "நிரை", " ", "தழீஇய", " ", "வில்லோர்", ",           10", "\n", "\n", "கொடுஞ்", " ", "சிறைக்", " ", "குரூஉப்", " ", "பருந்து", " ", "ஆர்ப்ப", ",", "\n", "\n", "தடிந்து", " ", "மாறு", " ", "பெயர்த்தது", ", ", "இக்", " ", "கருங்", " ", "கை", " ", "வாளே", ".", "\n", "\n", "\n", "\n", "திணை", " ", "வெட்சி", "; ", "துறை", "\n", "உண்டாட்டு", ".", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "\n", "இது குயில்", "இதன் வாய் போல", "அதிரம் பூவின் மொட்டு", "ஒருக்குமாம்", "இந்த அதிரல் பூவின்", "மொட்டுப்போல்", "குயில் வாய்", "இருக்குமாம்"]},
{"link": "https://vaiyan.blogspot.com/2015/04/270.html", "title": "புறநானூறு 270", "content": ["\n", "சிறுவன் தாயே!", "போர்களத்தில் மகன் கிடப்பதைத் தாய்க்குக்\nகாட்டி ", "ஒருவன் உரைப்பதாக இந்தப் பாடல் அமைந்துள்ளது.", "\n", "\n", "பேரில் பெண்டே! ", "(பெருமைப் படத்தக்க குலத்தில்\nபிறந்த பெருமாட்டியே)", "\n", "\n", "\n", "நான் வருந்துகிறேன்.", "\n", "\n", "\n", "\n", "(கணவனை இழந்ததால்)", " ", "தலையில் மணப்பொருள் வைக்காமல் ", "நரைத்துப்போன கூந்தலை உடைய ", "சிறுவன் தாயே, ", "உன் மகனை நீ\nபார்.", "\n", "\n", "வீரப் படையினர் முழக்கிய போர்முரசின் ", "காதுக்கினிய\nஒலியைக் கேட்டதும், ", "தம்மை நெருங்க முடியாத போர்மறவர் ", "வெற்றியைக் கொண்டுவரவேண்டும் ", "என்னும்\nவேட்கை கொண்டவராய் மன்றத்தில் கூடினர். ", "போர்க்களம் சென்றனர். ", "போரிட்டனர். ", "அவர்களுடன்\nசென்ற உன் மகன் கோடாரி பாய்ந்த மரம் போல வாள்மேல் கிடப்பதைப் பார்.", "\n", "\n", "\n", "\n", "நான் வருந்துகிறேன். ", "வருந்தி என் செய்வேன்?", "\n", "\n", "பல மீன்கள் இமைக்கும் விரிந்த வானம் போல ", "மிகச் சிறப்பாக வாழ்ந்தாலும், ", "வானம் முழங்குவது போன்ற முரசு முழக்கும், ", "யானை இனமாக\nஇயங்கும் படையும் கொண்டு ", "நிலமெல்லாம் ஆட்சிச் சக்கரத்தை உருட்டினாலும், ", "எல்லாரும்\n", "சமங்கண்", " ", "(சமத்துவம்)", " பெற்றிருக்கும் இடத்தில் ", "(இறந்த பின் சேரும் இடத்தில்)", "\nகூடி வேள்விநிலை எய்துவர்.", "\n", "\n", "\n", "\n", "இதுதான் நியதி. ", "\n", "\n", "நான் உன் மகனுக்காக வருந்துகிறேன்", "\n", "\n", "\n", "\n", "பாடல் (சொற்பிரிப்புப்\nபதிவு)", "பல் மீன் இமைக்கும் மாக விசும்பின்", "இரங்கு முரசின், இனம்சால் யானை,", "நிலம் தவ உருட்டிய நேமியோரும்", "சமங்கண் கூடித் தாம் வேட்பவ்வே", "நறு விரை துறந்த நாறா நரைத் தலைச்    5", "சிறுவர் தாயே! பேரில் பெண்டே!", "நோகோ யானே; நோக்குமதி நீயே;", "மறப் படை நுவலும் அரிக் குரல் தண்ணுமை", "இன் இசை கேட்ட துன் அரு மறவர்", "வென்றி தரு வேட்கையர், மன்றம் கொண்மார்,       10", "பேர் அமர் உழந்த வெருவரு பறந்தலை,", "விழு நவி பாய்ந்த மரத்தின்,", "வாள் மிசைக் கிடந்த ஆண்மையோன் திறத்தே.", "\n", "\n", "திணை", " ", "கரந்தை", "; ", "துறை", "\n", "கையறு", " ", "நிலை", ".", "\n", "\n(", "கண்டார்", " ", "தாய்க்குச்", " ", "சொல்லியது", ")", "\n", "\n", "கழாத்தலையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "\n"]},
{"link": "https://vaiyan.blogspot.com/2015/04/271.html", "title": "புறநானூறு 271", "content": ["\n", "நொச்சித் திணை", "நொச்சிப் பூ", "\n", "\n", "\n", "அன்று மகளிர் அணியாக இருந்தது. இன்று நொச்சி\nவீரன் மாலையாகிக் கிடக்கிறது.", "\n", "அன்று தொடலை அணி. இன்று தெரியல் அணி.", "\n", "அன்று மெல்லியல் சூடிய அணி. இன்று வீரன்\nசூடிய அணி.", "\n", "அன்று மகளிர் இடுப்பில் கிடந்தது. இன்று\nகுருதி தோய்ந்த நிலையில் சதைப் பிண்டமோ என்று பருந்து கண்டு மருளும்படிக் கிடக்கிறது.", "\n", "\n", "\n", "\n", "அன்று நொச்சிப் பூவை ", "மகளிர் அணியும் தழையணியாக மேகலை ஆடையில் பார்த்தேன். ", "இன்று அப் பூ தன் உருவினை மறைத்துக்கொண்டு, ", "பலரும் வெறுக்கும்\nமாலையாகி (", "ஒறுவாய்ப்பட்ட தெரியல்", "), ", "சதைப் பிண்டம் போல, ", "கோட்டையைக் காத்த வீரன் (", "மறம் புகல் மறவன்", ") சூடிய நிலையில் ", "பருந்து கவர்ந்துண்ணும்\nஅச்சம் தரும் ", "குருதி தோய்ந்து கிடப்பதைப் பார்க்கிறேன். ", "அந்தோ!", "\n", "\n", "\n", "நொச்சி – நீரோட்டம் உள்ள இடங்களில் பூக்கும். ", "கருநிற (நீலநிற)க் கதிர்களாகப் பூக்கும். ", "அதன் தழையும் பூவுமாகச் சேர்த்துத் தழையாடைத்  தொடலையாகப் புணைந்து அல்குல் பகுதியில் மகளிர் அணிந்துகொள்வர். ", "அது அவர்களுக்கு மெல்லணியாக (", "மெல்லிழை", ")\nவிளங்கும்.  ", "\n", "\n", "கோட்டை காக்கும் போரில் வீழ்ந்தவன் நிலையைக் கூறுவது செருவிடை வீழ்தல் என்னும் துறையாயாகும். தொல்காப்பியம் புறத்திணைத் துறைகளில் ஒன்றாக ‘அகத்தோன் வீழ்ந்த நொச்சி’ என்று குறிப்பிடும் துறைக்கு மேற்கோளாக இளம்பூரணர் இந்தப் பாடலை மேற்கோளாகத் தந்துள்ளார். (புறத்திணையியல் நூற்பா 11) ", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "நீர்", " ", "அறவு", " ", "அறியா", " ", "நிலமுதல்", " ", "கலந்த", "\n", "\n", "கருங்", " ", "குரல்", " ", "நொச்சிக்", " ", "கண்", " ", "ஆர்", " ", "குரூஉத்", " ", "தழை", ",", "\n", "\n", "மெல்", " ", "இழை", " ", "மகளிர்", " ", "ஐது", " ", "அகல்", " ", "அல்குல்", ",", "\n", "\n", "தொடலை", " ", "ஆகவும்", " ", "கண்டனம்", "; ", "இனியே", ",", "\n", "\n", "வெருவரு", " ", "குருதியொடு", " ", "மயங்கி", ", ", "உருவு", " ", "கரந்து", ",        5", "\n", "\n", "ஒறுவாய்ப்", " ", "பட்ட", " ", "தெரியல்", " ", "ஊன்", " ", "செத்து", ",", "\n", "\n", "பருந்து", " ", "கொண்டு", " ", "உகப்ப", " ", "யாம்", " ", "கண்டனம்", "\n", "\n", "மறம்", " ", "புகல்", " ", "மைந்தன்", " ", "மலைந்தமாறே", "!", "\n", "\n", "\n", "\n", "திணை", " ", "நொச்சி", "; ", "துறை", "\n", "செருவிடை", " ", "வீழ்தல்", ".", "\n", "\n", "வெறி", " ", "பாடிய", " ", "காமக்கண்ணியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "நொச்சி", "\n"]},
{"link": "https://vaiyan.blogspot.com/2015/04/272.html", "title": "புறநானூறு 272", "content": ["\n", "நொச்சித் திணை", "நொச்சிப் பூவின் பெருமையைப் பாடும் பாடல்\nஇது", "\n", "\n", "துறைக்குறிப்பில் காணப்படுவது போல ", "இது செருவிடை\nவீழ்தல் பற்றிய பாடல் அன்று. ", "செரு வென்ற பாடல். ", "தொகுப்பில் முன்னும் பின்னும் இருக்கும் பாடல்களை நோக்கி முன்னோரின் துறைக்குறிப்பு அமைந்துள்ளது ", "\n", "\n", "\n", "நொச்சிப்பூ எப்படி எப்படி உதவிற்று?", "\n", "\n", "\n", "நொச்சிப்பூ மணிகள் கோத்து வைத்தது போலக்\nகதிர் விட்டுப் பூத்திருக்கும்.", "\n", "\n", "\n", "\n", "நொச்சிப் பூவே!", "\n", "\n", "\n", "உன்னைக் காதல்-மரம் என்று சொல்வார்கள். காரணம்\nபூக்கள் பூத்த வேலியாகி, காதலர் கூடித் திளைக்கும் மறைவிடமாக நிழல் தருகின்றாய்.", "\n", "காப்பு மிக்க மனைவேலியில் பூத்து பருவப்\nபெண்ணின் அல்குலை மூடும் தொடையாடையாகவும் இருப்பாய்.", "\n", "காப்பு மிக்க மதிலைக் கடக்க முயல்வாரைத்\nதடுத்துப் புறங்கொடாமல் வென்ற நெடுந்தகை வீரனின் பெருமை மிக்க தலையிலும் ஏறிக்கொள்வாய்.", "\n", "\n", "\n", "\n", "நன்று நன்று உன் இருப்பு.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "மணி", " ", "துணர்ந்தன்ன", " ", "மாக்", " ", "குரல்", " ", "நொச்சி", "!", "\n", "\n", "போது", " ", "விரி", " ", "பல்", " ", "மரனுள்ளும்", " ", "சிறந்த", "\n", "\n", "காதல்", " ", "நல்", " ", "மரம்", " ", "நீ", "; ", "நிழற்றிசினே", "!", "\n", "\n", "கடியுடை", " ", "வியல்", " ", "நகர்க்", " ", "காண்வரப்", " ", "பொலிந்த", "\n", "\n", "தொடியுடை", " ", "மகளிர்", " ", "அல்குலும்", " ", "கிடத்தி", ";         5", "\n", "\n", "காப்புடைப்", " ", "புரிசை", " ", "புக்கு", " ", "மாறு", " ", "அழித்தலின்", ",", "\n", "\n", "ஊர்ப்", " ", "புறங்கொடாஅ", " ", "நெடுந்தகை", "\n", "\n", "பீடு", " ", "கெழு", " ", "சென்னிக்", " ", "கிழமையும்", " ", "நினதே", ".", "\n", "\n", "\n", "\n", "திணை", " ", "நொச்சி", "; ", "துறை", "\n", "செருவிடை", " ", "வீழ்தல்", ".", "\n", "\n", "மோசி", " ", "சாத்தனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "\n", "மணி கோத்திருப்பது போல் ", "தோன்றும்", "நொச்சிப்பூ"]},
{"link": "https://vaiyan.blogspot.com/2015/04/273.html", "title": "புறநானூறு 273", "content": ["\n", "என் புதலவன் தந்தை", "போருக்குச் சென்ற கணவன் திரும்பாமையால் ", "போருக்குச்\nசென்ற பின்னர் ", "பிள்ளை பெற்றெடுத்த தாய் ", "ஈன்ற ஈரம் காயாத தாய்", "வீரன் மனைவி ", "புலம்பும் பாடல் இது.", "\n", "\n", "\n", "குதிரை வரவில்லையே, என் மகனைத் தந்தவன் சென்ற குதிரை\nவரவில்லையே!", "\n", "எல்லாருடைய குதிரைகளும் வந்துவிட்டன, ", "என் மகனைத் தந்தவன் சென்ற குதிரை வரவில்லையே!", "\n", "இப்போது தானே அவன் மகன் பிறந்திருக்கிறான்.\nஅவன் புல்லைப் போல் சிறுசிறு மயிர்களை தலையில் கொண்டிருக்கும் புதல்வனாக உள்ளானே. அவனைப்\nபார்க்க புதல்வனைத் தந்த செல்வனின் குதிரை வரவில்லையே! ", "\n", "இருவேறு ஆறுகள் ஒன்றுகூடும் கூடலில் அகப்பட்டு\nஉருளும் பெரிய மரக்கட்டை போல அவன் போர்க்குதிரை துன்பப்பட்டுக்கொண்டு கிடக்கிறதோ என்னவோ\nதெரியவில்லையே.", "\n", "\n", "என்ன செய்வேன்", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "மா", " ", "வாராதே", "; ", "மா", " ", "வாராதே", ";", "\n", "\n", "எல்லார்", " ", "மாவும்", " ", "வந்தன", "; ", "எம்", " ", "இல்", ",", "\n", "\n", "புல்", " ", "உளைக்", " ", "குடுமிப்", " ", "புதல்வற்", " ", "தந்த", "\n", "\n", "செல்வன்", " ", "ஊரும்", " ", "மா", " ", "வாராதே", "\n", "\n", "இரு", " ", "பேர்", " ", "யாற்ற", " ", "ஒரு", " ", "பெருங்", " ", "கூடல்", "     5", "\n", "\n", "விலங்கிடு", " ", "பெரு", " ", "மரம்", " ", "போல", ",", "\n", "\n", "உலந்தன்றுகொல்", ", ", "அவன்", " ", "மலைந்த", " ", "மாவே", "?", "\n", "\n", "\n", "\n", "திணை", " ", "தும்பை", "; ", "துறை", "\n", "குதிரை", " ", "மறம்", ".", "\n", "\n", "எருமை", " ", "வெளியனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "\n", "எல்லார் மாவும் வந்தன", "இக்காலம்"]},
{"link": "https://vaiyan.blogspot.com/2015/04/274.html", "title": "புறநானூறு 274", "content": ["\n", "எருமை மறம்", "அவன் நீலநிறக் கச்சையைத் தன் ஆடைமேல் இறுக்கிக்\nகட்டியிருந்தான்.", "\n", "இடையில் பூ போட்ட துணி ஆடை.", "\n", "\n", "\n", "\n", "அவனைத் தாக்க யானை ஒன்று வந்தது.", "\n", "\n", "\n", "அவன் தன் கையிலிருந்த வேலை முன்பே வேறொரு\nபகைவன்மீது வீசிவிட்டான். எனவே வீச வேல் இல்லாமல் இருந்தான்.", "\n", "\n", "\n", "\n", "அப்போது குதிரைமேல் வந்த பகையாளி ஒருவன்\nஅவன்மீது வேலை வீசினான். அது அவன்மேல் பாய்ந்தது. அதனைப் பிடுங்கித் தன் வலிமையையெல்லாம் ஒன்றுதிரட்டித் தன்னைத் தாக்கவந்த களிற்றின்மேல் வீசினான். ", "\n", "\n", "அந்த யானை சாயக்கண்டு மகிழ்ந்தான். ", "\n", "மகிழ்ச்சியில் தானும் மாண்டான்.", "\n", "\n", "\n", "\n", "இத்தகைய போர்முறைமையை ", "எருமை-மறம்", " என்று இலக்கணம்\nகூறுகிறது. ", "\n", "\n", "இதனைத் தொல்காப்பியம்", "ஒருவன், ஒருவனை, உடை படை புக்கு,", "கூழை தாங்கிய எருமை ", "\n", "\n", "\n", "என்று குறிப்பிடுகிறது.\n", "\n", "இதனை எடுத்துக்காட்டும் படைவீரத்தைத் திருக்குறள் ", "கைவேல் களிற்றொடு போக்கி வருபவன், ", "மெய்வேல் பறியா நகும்.", "\n", "என்று குறிப்பிடுகிறது.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "நீலக்", " ", "கச்சை", ", ", "பூ", "\n", "ஆர்", " ", "ஆடை", ",", "\n", "\n", "பீலிக்", " ", "கண்ணிப்", " ", "பெருந்தகை", "\n", "மறவன்", "\n", "\n", "மேல்", " ", "வருங்", " ", "களிற்றொடு", "\n", "வேல்", " ", "துரந்து", ", ", "இனியே", ",", "\n", "\n", "தன்னும்", " ", "துரக்குவன்", " ", "போலும்", "\n", "ஒன்னலர்", "\n", "\n", "எஃகுடை", " ", "வலத்தர்", " ", "மாவொடு", "\n", "பரத்தர", ", 5", "\n", "\n", "கையின்", " ", "வாங்கி", ", ", "தழீஇ", ",", "\n", "\n", "மொய்ம்பின்", " ", "ஊக்கி", ", ", "மெய்க்", " ", "கொண்டனனே", "!", "\n", "\n", "\n", "\n", "திணை", " ", "தும்பை", "; ", "துறை", "\n", "எருமை", " ", "மறம்", ".", "\n", "\n", "உலோச்சனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "\n", "எஃகுடை வலத்தர் மாவொடு பரத்தர", "வேல் வீரன் குதிரையில் வந்து", "தாக்கியபோது"]},
{"link": "https://vaiyan.blogspot.com/2015/04/275.html", "title": "புறநானூறு 275", "content": ["\n", "எருமை மறம்", "போரின்போது தோழனைத் தாக்கவந்த எதிராளிமீது\nவேல் வீசி வென்றான் ஒரு மாவீரன். ", "\n", "\n", "அவன் சூடியது கோட்டங்கண்ணி. (வாகைக் கிளையில் பூத்த பூ)", "\n", "உடுத்தியது கொடுந்திரை ஆடை.", "\n", "அதனை உடுத்திக்கொண்டு விரும்பியதை எடுத்துரைத்து\nவேந்தனை ஊக்குவித்தல்.", "\n", "\n", "\n", "\n", "இந்த மூன்றும் இவனுக்கு ஒத்த செயல். ", "\n", "\n", "\n", "சினம் கொண்டதும், திணிவுநிலை பெற்றதுமான\nபடை அலறும்படி அப்படையின் கூழை அணிவகுப்பைப் பிளந்துகொண்டு தன் வடித்தெடுத்த கூர்மையான\nவேலை ஏந்திக்கொண்டு அவன் பாய்ந்தான்.", "\n", "\n", "\n", "\n", "“இங்கே உங்களைப் பாதுகாத்துக்கொள்ளுங்கள் ", "பாதுகாத்துக்கொள்ளுங்கள்” ", "என்று சொல்லிக்கொண்டே பாய்ந்தான். ", "\n", "\n", "\n", "தன்னைப் பாதுகாத்துக் கொள்ளாமல் பாய்ந்தான்.", "\n", "யானைக்காலில் கட்டியிருக்கும் சங்கிலி போல்\nவீழ்ந்துபட்டோர் குடல் தன் காலைப் பின்னி இழுக்க இழுக்கப் பாய்ந்தான்.", "\n", "கன்றுக்கு ஊட்டச்செல்லும் கறவைமாடு போல்\nபாய்ந்தான்.", "\n", "\n", "\n", "\n", "முன்னே சென்ற தன் தோழனைப் பாதுகாக்க எதிராளி\nமீது பாய்ந்தான். ", "\n", "\n", "என்னே வீரம்!", "\n", "\n", "\n", "\n", "தோழனைக் காக்கத் தோழன் காட்டிய வீரம்.", "\n", "இதனை எருமை மறம் என்கிறது புறநானூற்று அடிக்குறிப்பு.", "\n", "இந்தப் பாடலைத் ‘தானைநிலை’ என்பதற்கு மேற்கோளாக\nநச்சினார்க்கினியர் குறிப்பிடுகிறார். (தொல்காப்பியம் புறத்திணையியல் 17 உரை)", "\n", "இந்தப் பாடலைத் தும்பைத்திணையில் வரும்\n‘ஒருவன் ஒருவனை உடைபடை புக்குக் கூழை தாங்கிய பெருமை’ என வரும் தொல்காப்பியப் பகுதிக்கு\nஇளம்பூரணர் மேற்கோளாகத் தருகிறார். (புறத்திணையியல் 15 உரை)", "\n", "\n", "\n", "\n", "  \n ", "\n", "\n", "விளக்கம்", "\n", "\n", "கோட்டங்கண்ணி. ", "\n", "\n", "\n", "\n", "கோடு என்னும் மரக்கிளையில் பூக்கும் வாகைப்பூ.\nவாகை என்பது வெற்றியின் சின்னம்", "\n", "கோட்டுப்பூச் சூடினும் காயும் ஒருத்தியைக் காட்டிய\nசூடினீர் என்று", " ", "– என்பது\nதிருக்குறள்.", "\n", "வளைந்த பூ மாலை எனவும் பொருள் காண்பர்.", "\n", "\n", "\n", "\n", "கொடுந்திரை ஆடை. ", "\n", "\n", "\n", "\n", "அலைபோல் மடிப்பினைக் கொண்ட\nபஞ்சகச்ச ஆடை.", "\n", "குடி செய்வல் என்னும் ஒருவற்குத் தெய்வம் மடிதற்றுத் தான் முந்துறும்", " - என்பது திருக்குறள் (மடித்தற்று = பஞ்சகச்சமாக\nஉடுத்திக்கொண்டு)", "\n", "\n", "\n", "\n", "தன் தோழற்கு வருமே", "\n", "\n", "\n", "\n", "உடுக்கை இழந்தவன் கைபோல ஆங்கே இடுக்கண் களைவதாம்\nநட்பு", " ", "– என்று இதனைத் திருக்குறள்\nவிளக்குகிறது.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கோட்டங்", " ", "கண்ணியும்", ", ", "கொடுந்திரை", " ", "ஆடையும்", ",", "\n", "\n", "வேட்டது", " ", "சொல்லி", " ", "வேந்தனைத்", " ", "தொடுத்தலும்", ",", "\n", "\n", "ஒத்தன்று", " ", "மாதோ", ", ", "இவற்கே", "; ", "செற்றிய", "\n", "\n", "திணி", " ", "நிலை", " ", "அலறக்", " ", "கூவை", " ", "போழ்ந்து", ", ", "தன்", "\n", "\n", "வடி", " ", "மாண்", " ", "எஃகம்", " ", "கடிமுகத்து", " ", "ஏந்தி", ",      5", "\n", "\n", "'", "ஓம்புமின்", ", ", "ஓம்புமின்", ", ", "இவண்", "!' ", "என", ", ", "ஓம்பாது", ",", "\n", "\n", "தொடர்", " ", "கொள்", " ", "யானையின்", " ", "குடர்", " ", "கால்", " ", "தட்ப", ",", "\n", "\n", "கன்று", " ", "அமர்", " ", "கறவை", " ", "மான", ",", "\n", "\n", "முன்", " ", "சமத்து", " ", "எதிர்ந்த", " ", "தன்", " ", "தோழற்கு", " ", "வருமே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "எருமை", " ", "மறம்", ".", "\n", "\n", "ஒரூஉத்தனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "மடி தற்று உடுத்துதல்", "கொடுந்திரை ஆடை", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/04/276.html", "title": "புறநானூறு 276", "content": ["\n", "செம்முது பெண்டு", "சிறந்த மூத்த குடிமகள் ஒருத்தியின் அன்புச்\nசெல்வன் எதிரியின் மிகப் பெரிய படையையே தோற்கச் செய்யும் போர்-மறவனாக விளங்கினான்.", "\n", "\n", "நிறைந்திருக்கும் பெரும்பானைப் பாலில் ஆயர்-மகள்\nதன் கை நகத்தால் தொட்டுத் தெரித்த மோர் உறை போல எதிர்த்த பெரும்படையைக் கலங்க வைத்தான்.\n", "\n", "\n", "செம்முது பெண்டு", "\n", "\n", "\n", "நறுமணப் பொருள்களைப் பூசாத நரைத்த கூந்தலை\nஉடையவள். இலவங்காய் போன்று சுருங்கி வெறிச்சோடிக் கிடக்கும் முலையை உடையவள்.", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "நறு", " ", "விரை", " ", "துறந்த", "\n", "நரை", " ", "வெண்", " ", "கூந்தல்", ",", "\n", "\n", "இரங்", " ", "காழ்", " ", "அன்ன", "\n", "திரங்கு", " ", "கண்", " ", "வறு", " ", "முலை", ",", "\n", "\n", "செம்", " ", "முது", " ", "பெண்டின்", "\n", "காதலம்", " ", "சிறாஅன்", ",", "\n", "\n", "மடப்", " ", "பால்", " ", "ஆய்மகள்", "\n", "வள்", " ", "உகிர்த்", " ", "தெறித்த", "\n", "\n", "குடப்", " ", "பால்", " ", "சில்", "\n", "உறை", " ", "போல", ",      5", "\n", "\n", "படைக்கு", " ", "நோய்", " ", "எல்லாம்", "\n", "தான்", " ", "ஆயினனே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "தானை", " ", "நிலை", ".", "\n", "\n", "மதுரைப்", " ", "பூதன்", " ", "இளநாகனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "இரங்", " ", "காழ்", " ", "அன்ன", " ", "திரங்கு", " ", "கண்", " ", "வறு", " ", "முலை", ",", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/04/277.html", "title": "புறநானூறு 277", "content": ["\n", "முதியோள் சிறுவன்", "அந்த முதியவள் வீரத் தாய்.", "\n", "\n", "\n", "மீனைத் தின்னும் கொக்கின் சிறகு வெளுத்திருப்பது\nபோல நரைத்த கூந்தலை உடையவள்.", "\n", "\n", "\n", "\n", "அவள் மகன் போர்க்களத்தில் யானையைக் கொன்றுவிட்டு\nமாண்டான்.", "\n", "\n", "இந்தச் செய்தியை அவள் கேள்வியுற்றாள்.", "\n", "\n", "அவனைப் பெற்றபோது மகிழ்ந்ததை விட மிகவும்\nமகிழ்ச்சி கொண்டாள்.", "\n", "\n", "என்றாலும் அவள் கண்களில் கண்ணீர்.", "\n", "\n", "\n", "மழை பொழியும்போது மூங்கில் இலைகளின் நுனியிலிருந்து\nசொட்டும் நீர்த்துளிகள் போலக் கண்ணீர்த் துளிகள் விழுந்தன.", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "மீன்", " ", "உண்", " ", "கொக்கின்", "\n", "தூவி", " ", "அன்ன", "\n", "\n", "வால்", " ", "நரைக்", " ", "கூந்தல்", "\n", "முதியோள்", " ", "சிறுவன்", "\n", "\n", "களிறு", " ", "எறிந்து", " ", "பட்டனன்", "'\n", "என்னும்", " ", "உவகை", "\n", "\n", "ஈன்ற", " ", "ஞான்றினும்", " ", "பெரிதே", ";\n", "கண்ணீர்", "\n", "\n", "நோன்", " ", "கழை", " ", "துயல்வரும்", "\n", "வெதிரத்து 5", "\n", "\n", "வான்", " ", "பெயத்", " ", "தூங்கிய", "\n", "சிதரினும்", " ", "பலவே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "உவகைக்", " ", "கலுழ்ச்சி", ".", "\n", "\n", "பூங்கணூஉ", "த்திரையார்", " (பூங்கண் உத்திரையார்) ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "அவள் இந்தக் கொக்குப் போல்", "நரைத்த கூந்தலை உடைய முதியவள்.", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/04/278.html", "title": "புறநானூறு 278", "content": ["\n", "முலை அறுத்திடுவேன் * உவகைக் கலுழ்ச்சி * மகிழ்ச்சிக் கண்ணீர்", "அவள் ", "நரம்புகள் புடைத்தெழுந்து ", "காய்ந்து\nவறண்டுபோன தோளை உடைய முதுமகள். ", "தாமரை மலரின் இதழ்களைப் போல் ", "எலும்புகள் தெரியும் இடையை\nஉடையவள். ", "மறக்குடி மூதில் வீரத்தாய்.", "\n", "\n", "போருக்குச் சென்ற தன் மகன் ", "படையைக் கண்டு\nபயந்து திரும்பிவிட்டான் ", "என்று பலர் கூறக்கேட்டு, ", "(அப்படி இருக்கமுடியாது என்னும் மன\nஉறுதி கொண்டவளாய்) ", "அப்படிப் போரைக் கண்டு மனம் உடைந்து திரும்பியிருப்பான் ஆயின், ", "அவன்\nபாலுண்ட என் என் முலையை அறுத்தெரிவேன் ", "என்று சினத்துடன் கூறிக்கொண்டு ", "வாளேந்திய கையளாய்ப், ", "போர்க்களம் சென்று, ", "வாளால் பிணங்களைப் புரட்டுகையில், ", "தன் மகன் ", "வாளால் மார்பில் வெட்டுப்பட்டுக்\nகிடப்பதைக் கண்டதும் மகிழ்ந்தாள். ", "அவனைப் பெற்றபோது அடைந்த மகிழ்ச்சியைக் காட்டிலும், ", "விழுப்புண் பட்டு மாண்டதைக் கண்டு பெரிதும் மகிழ்ந்தாள்.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "நரம்பு", " ", "எழுந்து", " ", "உலறிய", "\n", "நிரம்பா", " ", "மென்", " ", "தோள்", ",", "\n", "\n", "முளரி", " ", "மருங்கின்", ", ", "முதியோள்", "\n", "சிறுவன்", "\n", "\n", "படை", " ", "அழிந்து", ", ", "மாறினன்", "'\n", "என்று", " ", "பலர்", " ", "கூற", ",", "\n", "\n", "'", "மண்டு", " ", "அமர்க்கு", " ", "உடைந்தனன்", "\n", "ஆயின்", ", ", "உண்ட", " ", "என்", "\n", "\n", "முலை", " ", "அறுத்திடுவென்", ", ", "யான்", "'\n", "எனச்", " ", "சினைஇ", ",         5", "\n", "\n", "கொண்ட", " ", "வாளொடு", " ", "படு", "\n", "பிணம்", " ", "பெயரா", ",", "\n", "\n", "செங்களம்", " ", "துழவுவோள்", ", ", "சிதைந்து", " ", "வேறு", " ", "ஆகிய", "\n", "\n", "படு", " ", "மகன்", " ", "கிடக்கை", "\n", "காணூஉ", ",", "\n", "\n", "ஈன்ற", " ", "ஞான்றினும்", " ", "பெரிது", "\n", "உவந்தனளே", "!", "\n", "\n", "\n", "\n", "திணை", " ", "தும்பை", "; ", "துறை", "\n", "உவகைக்", " ", "கலுழ்ச்சி", ".", "\n", "\n", "காக்கைபாடினியார்", " ", "நச்செள்ளையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". மூன்றா", "ம் நூற்றாண்டு முதல் கி", ".", "பி", ". இரண்டா", "ம் நூற்றாண்டு", "\n", "வீர மகனின் விழுப்புண் இறப்பு கண்டு", "வீரத்தாய் மகிழும் ஒரு காட்சி", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/04/279.html", "title": "புறநானூறு 279", "content": ["\n", "மூதில் முல்லை", "இவள் எண்ணம் கெட்டொழியட்டும்.", "\n", "\n", "\n", "இவளது துணிவான செயல் கடுமையானது.", "\n", "இவள் மூதில் மகளிருள் ஒருத்தியாக இருத்தல்\nவேண்டும்.", "\n", "\n", "\n", "\n", "இவளது கடுமையான எண்ணம் கெட்டொழியட்டும்.", "\n", "\n", "\n", "நேற்றைக்கு முந்தைய மேனாள் நடந்த போரில்\nஇவளது ", "அண்ணன்", " பகைவரின் யானையை வீழ்த்திய பின் போரில் போர்க்களத்திலேயே மாண்டான்.", "\n", "நேற்று நடந்த போரில் இவளது ", "கணவன்", " பகைவரின்\nஅணிவகுப்பு பிளவு படும்படி விலக்கிக்கொண்டு முன்னேறி அங்கேயே மாண்டான்.", "\n", "இன்றும் போர்ப்பறை ஒலி கேட்டவுடன் ஏதாவது\nசெய்யவேண்டும் என்னும் ஆவலுடன் எண்ணிப்பார்த்து, தன் ", "ஒரே ஒரு மகனை", ", இளம் பிள்ளையை,\nபரந்துகிடந்த அவன் தலைமுடியை எண்ணெய் வைத்துச் சீவி முடித்து, வெண்ணிற ஆடையை உடுத்திவிட்டு,\nவேலைக் கையிலே கொடுத்து, “போர்க்களம் நோக்கிச் செல்க” என்று கூறி அனுப்பிவைக்கிறாளே!", "\n", "\n", "\n", "\n", "இவள் சிந்தைத் துணிவு கெட்டொழியட்டும். ", "\n", "\n", "\n", "மூதில் மகளிர் – மூத்த மறக்குடிப் பெண்டிர்.", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கெடுக", " ", "சிந்தை", "; ", "கடிது", "\n", "இவள்", " ", "துணிவே", ";", "\n", "\n", "மூதில்", " ", "மகளிர்", " ", "ஆதல்", "\n", "தகுமே", ":", "\n", "\n", "மேல்நாள்", " ", "உற்ற", " ", "செருவிற்கு", " ", "இவள்", "\n", "தன்னை", ",", "\n", "\n", "யானை", " ", "எறிந்து", ", ", "களத்து", "\n", "ஒழிந்தனனே", ";", "\n", "\n", "நெருநல்", " ", "உற்ற", " ", "செருவிற்கு", "\n", "இவள்", " ", "கொழுநன்", ",            5", "\n", "\n", "பெரு", " ", "நிரை", " ", "விலங்கி", ",\n", "ஆண்டுப்", " ", "பட்டனனே", ";", "\n", "\n", "இன்றும்", ", ", "செருப்", " ", "பறை", " ", "கேட்டு", ",\n", "விருப்புற்று", ", ", "மயங்கி", ",", "\n", "\n", "வேல்", " ", "கைக்", " ", "கொடுத்து", ",\n", "வெளிது", " ", "விரித்து", " ", "உடீஇ", ",", "\n", "\n", "பாறு", " ", "மயிர்க்", " ", "குடுமி", "\n", "எண்ணெய்", " ", "நீவி", ",", "\n", "\n", "ஒரு", " ", "மகன்", " ", "அல்லது", "\n", "இல்லோள்", ",              10", "\n", "\n", "'", "செருமுகம்", " ", "நோக்கிச்", " ", "செல்க", "' ", "என", " ", "விடுமே", "!", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "ஒக்கூர்", " ", "மாசாத்தியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "மறக்குடி மகள்", "சிறுபிள்ளையைப் போருக்கனுப்புகிறாள்", "இவள் சிந்தை கெடுக - \\", "என்கிறார் புலவர்", "\n", "\n", "\n", "\n"]},
{"link": "https://vaiyan.blogspot.com/2015/04/281.html", "title": "புறநானூறு 281", "content": ["\n", "\n", "\n", "\n", "\n", "சங்ககால ", "\n", "\n", "மருத்துவ முறைமையை ", "\n", "\n", "விளக்கும் பாடல்\nஇது.", "\n", "\n", "\n", "கணவனுக்குப் போரின்போது ஏற்பட்ட விழுப்புண்\nகாயம். ", "மனைவி காயத்தை ஆற்றுகிறாள். ", "காயத்தைப் பேய் பிடித்துக்கொள்ளும் என்று நம்பினர். ", "(பேய் பிடித்துக்கொள்ளும் என்பதைச் சீழ்ப் பிடித்துக்கொள்ளும் என எண்ணிப்பார்க்கலாம்) ", "பேய் பிடித்துக்கொள்ளாமல் இருக்க அவள் என்னென்ன செய்தாள் என்பது இப்பாடலில் கூறப்படுகிறது. ", "தன் செயலுக்கு உதவியாக வரும்படித் தன் தோழியையும் அவள் அழைக்கிறாள். ", "– இதுதான் பாடல். ", "\n", "\n", "இனிய பழம் தரும் இரவம் தழையையும் (மாந்தழை\nபோலும்), வேப்பந்தழையும் வீட்டு மனையில் செருகுவோம்.", "வளைந்த கொம்பு, யாழ் இசைக்கருவிகளையும் முழக்குவோம்.", "கையால் பையப் பையத் தடவிக்கொடுப்போம்.", "மருந்து-மை இழுது (பசை) தடவிக் கட்டுவோம்.", "ஐயவி என்னும் வெண்சிறு கடுகு எண்ணெய் புண்ணில்\nதூவுவோம்.", "ஆம்பலங்குழல் ஊதுவோம். ", "(புண் வலி தெரியாமல்\nஇருக்க)", "மணி அடித்துக்கொண்டு காஞ்சிப்பண் (தூங்கவைக்கும்\nஇசை) பாடுவோம்.", "வீடு முழுவதும் மணம் கமழும்படி புகை மூட்டுவோம்.", "இப்படி அவனைக் காப்பாற்றுவோம்.", "\n", "\n", "என்மீது காதல் கொண்ட தோழியே வருக.", "\n", "\n", "வேந்தனுக்கு நேர்ந்த துன்பத்தைத் தான் முன்சென்று\nதாங்கிக்கொண்ட நெடுந்தகை இவன். ", "கழல்-கால் நெடுந்தகை. ", "\n", "\n", "அந்த நெடுந்தகையின் புண்ணைக் காப்போம் வருக.", "அழகு பொறிக்கப்பட்ட கழல் அது.", "நெடுந்தகை = தகைமையால் உயர்ந்தவன்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "தீம்", " ", "கனி", " ", "இரவமொடு", "\n", "வேம்பு", " ", "மனைச்", " ", "செரீஇ", ",", "\n", "\n", "வாங்கு", " ", "மருப்பு", " ", "யாழொடு", "\n", "பல்", " ", "இயம்", " ", "கறங்க", ",", "\n", "\n", "கை", " ", "பயப்", " ", "பெயர்த்து", "\n", "மை", " ", "இழுது", " ", "இழுகி", ",", "\n", "\n", "ஐயவி", " ", "சிதறி", ", ", "ஆம்பல்", "\n", "ஊதி", ",", "\n", "\n", "இசை", " ", "மணி", " ", "எறிந்து", ",\n", "காஞ்சி", " ", "பாடி", ",            5", "\n", "\n", "நெடு", " ", "நகர்", " ", "வரைப்பில்", "\n", "கடி", " ", "நறை", " ", "புகைஇ", ",", "\n", "\n", "காக்கம்", " ", "வம்மோ", " ", "காதலம்", "\n", "தோழி", "!", "\n", "\n", "வேந்துறு", " ", "விழுமம்", " ", "தாங்கிய", "\n", "\n", "பூம்", " ", "பொறிக்", " ", "கழல்", "\n", "கால்", " ", "நெடுந்தகை", " ", "புண்ணே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "பேய்க்காஞ்சி", ".", "\n", "\n", "அரிசில்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "விழுப்புண்", "இக்கால", "நெஞ்சறுவை", " ", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/04/280.html", "title": "புறநானூறு 280", "content": ["\n", "ஆனந்தப் பையுள் * மகிழ்வுத் துன்பம்", "\n", "போருக்குச் சென்ற கணவன் விழுப்புண் பட்டுத்\nதிரும்பியுள்ளான். ", "அவன் புண்ணோ ஆறவில்லை. ", "மனைவிக்குத் தீய நிமித்தங்கள் தோன்றுகின்றன. ", "துடியன், பாணன், பாட்டுப்பாடும் விறலி ஆகியோரிடம் முறையிட்டுக்கொண்டு அரற்றுகிறாள். ", "அவள் அரற்றும் சொற்கள் இவை.", "\n", "\n", "என் தலைவன் மார்பில் பட்டிருக்கும் புண்ணோ\nமிகக் கொடியவை. அத்துடன் வேண்டாத நிமித்தங்களும் தோன்றுகின்றன.", "\n", "பகலில் பறந்து ஓலிக்கும் தும்பி இனத்து வண்டுகள்\nநள்ளிரவில் பாடுகின்றன.", "வீட்டுக்குள்ளே எரியும் விளக்கும் ஏற்ற ஏற்ற\nஅவிந்துபோகிறது.", "தூங்காமல் அவரைப் பாதுகாக்கும் என் கண்களும்\nதூக்கத்தில் சொருகுகின்றன.", "ஆந்தை அலறும் ஒலியும் கேட்கிறது.", "செம்முது பெண்டிர் நெல்லும் நீரும் தெளித்து\nவிரிச்சி கேட்குமா எனக் காத்திருந்தபோது நல்ல விரிச்சிச் சொற்களும் வரவில்லை.", "\n", "\n", "\n", "துடியனே,", "\n", "\n", "பாணனே,", "\n", "\n", "பாட்டுப்பாடும் விறலியே", ", ", "\n", "\n", "இனி உங்களுக்கு என்ன நேரப்போகிறதோ? இனி நீங்கள்\nஇவனிடம் கொடை பெற்றுச் சேர்ந்து வாழும் வாழ்க்கை அரிதுதான்.", "நானும் தலை முழுகி மொட்டைத் தலையில் தெளிந்த\nநீர் ஒழுக ஒழுக, முன்பு நான் ஆடையாக உடுத்தியிருந்த சிறிய வெண்ணிற ஆம்பல் இலையில் அல்லிப்பொழுதில்\n(பொழுது புலருமுன் உள்ள வைகறைப் பொழுதில்) உணவிட்டு உண்ணும் ‘கழிகல மகளிர்’ போல இவனை\nநினைத்துக்கொண்டு வாழ்ந்திருத்தல் அதனினும் அரிய செயலாகிவிடும்.", "(இவனுடன் இறந்துபடுவேன்).\n– என்கிறாள்.", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "என்னை", " ", "மார்பில்", " ", "புண்ணும்", "\n", "வெய்ய", ";", "\n", "\n", "நடு", " ", "நாள்", " ", "வந்து", "\n", "தும்பியும்", " ", "துவைக்கும்", ";", "\n", "\n", "நெடு", " ", "நகர்", " ", "வரைப்பின்", "\n", "விளக்கும்", " ", "நில்லா", ";", "\n", "\n", "துஞ்சாக்", " ", "கண்ணே", " ", "துயிலும்", " ", "வேட்கும்", ";", "\n", "\n", "அஞ்சுவரு", " ", "குராஅல்", " ", "குரலும்", " ", "தூற்றும்", ";               5", "\n", "\n", "நெல்", " ", "நீர்", " ", "எறிந்து", "\n", "விரிச்சி", " ", "ஓர்க்கும்", "\n", "\n", "செம்", " ", "முது", " ", "பெண்டின்", "\n", "சொல்லும்", " ", "நிரம்பா", ";", "\n", "\n", "துடிய", "! ", "பாண", "! ", "பாடு", "\n", "வல்", " ", "விறலி", "!", "\n", "\n", "என்", " ", "ஆகுவிர்கொல்", "? ", "அளியிர்", ";\n", "நுமக்கும்", "\n", "\n", "இவண்", " ", "உறை", " ", "வாழ்க்கையோ", ",\n", "அரிதே", "! ", "யானும்   10", "\n", "\n", "மண்ணுறு", " ", "மழித்", " ", "தலைத்", "\n", "தெண்", " ", "நீர்", " ", "வார", ",", "\n", "\n", "தொன்று", " ", "தாம்", " ", "உடுத்த", "\n", "அம்", " ", "பகைத்", " ", "தெரியல்", "\n", "\n", "சிறு", " ", "வெள்", " ", "ஆம்பல்", "\n", "அல்லி", " ", "உண்ணும்", "\n", "\n", "கழி", " ", "கல", " ", "மகளிர்", "\n", "போல", ",", "\n", "\n", "வழி", " ", "நினைந்திருத்தல்", ", ", "அதனினும்", "\n", "அரிதே", "!   ", "                              15", "\n", "\n", "\n", "\n", "திணை", " ", "பொதுவியல்", "; ", "துறை", "\n", "ஆனந்தப்பையுள்", ".", "\n", "\n", "மாறோக்கத்து", " ", "நப்பசலையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது துடி", "இதனை முழக்குபவன்", "துடியன்", "\n", "\n", "\n", "\n"]},
{"link": "https://vaiyan.blogspot.com/2015/04/282.html", "title": "புறநானூறு 282", "content": ["\n", "கடமை வீரன்", "வீரன் ஒருவனைப் பாடும் இந்தப் பாடலின் பல\nஅடிகள் சிதைந்துள்ளன. இருப்பவற்றால் தெரியவரும் செய்திகள் இவை.", "\n", "\n", "வேல் அவன் மார்பில் பாய்ந்தது. ", "உலகுக்குச்\nசெய்யவேண்டிய கடமைகளைச் செய்தவன் அவன். ", "அவன் இப்போது எங்கே இருக்கிறான் என்று வினவுவாயானால்,", "தன் கடமையை நிறைவேற்ற எதிர்த்து வந்த வீரர்களை\nஎல்லாம் அவன் தன் நெஞ்சை நிமிர்த்தித் தாங்கினான். ", "அவன் உடம்பும் இப்போது தெரியவில்லை. ", "உயிர் கெட்டுப்போய்விட்டது. ", "எனினும் ஒன்று தெரிகிறது. ", "அவனைத் தாக்கியவர்கள் எல்லாரும்\nதிரும்பிப் போய்க்கொண்டிருக்கின்றனர்.", "இப்போது போர்க்களத்தில் அவனது பலகை (கேடயம்)\nமட்டும் கிடக்கிறது. ", "அவனது உடம்பை அலகைகள் தின்றுத் தீர்த்துவிட்டன.", "\n", "\n", "\n", "\n", "இப்போது அவன் தொலைதூரங்களிலும் தன் புகழை\nநிலைநாட்டிக்கொண்டிருக்கிறான். ", "மேலும் நாவால் அவன் புகழினைச் சொல்லும் புலவர் வாயில்\nஇருக்கிறான். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "எஃகு", " ", "உளம்", " ", "கழிய", ",\n", "இரு", " ", "நிலம்", " ", "மருங்கின்", ",", "\n", "\n", "அருங்", " ", "கடன்", " ", "இறுத்த", "\n", "பெருஞ்", " ", "செயாளனை", ",", "\n", "\n", "'", "யாண்டு", " ", "உளனோ", "?' ", "என", ",\n", "வினவுதி", " ", "ஆயின்", ",", "\n", "\n", ".............................................................................................", "\n", "\n", "வரு", " ", "படை", " ", "தாங்கிய", "\n", "கிளர்", " ", "தார்", " ", "அகலம்     5", "\n", "\n", "அருங்", " ", "கடன்", " ", "இறுமார்", "\n", "வயவர்", " ", "எறிய", ",", "\n", "\n", "உடம்பும்", " ", "தோன்றா", " ", "உயிர்", " ", "கெட்டன்றே", ";", "\n", "\n", "மலையுநர்", " ", "மடங்கி", " ", "மாறு", " ", "எதிர்", "\n", "கழியத்", "\n", "\n", ".......................................................................................", "\n", "\n", "அலகை", " ", "போகிச்", " ", "சிதைந்து", "\n", "வேறாகிய 10", "\n", "\n", "பலகை", " ", "அல்லது", ", ", "களத்து", "\n", "ஒழியாதே", ";", "\n", "\n", "சேண்", " ", "விளங்கு", " ", "நல்", "\n", "இசை", " ", "நிறீஇ", ",", "\n", "\n", "நா", " ", "நவில்", " ", "புலவர்", "\n", "வாய்", " ", "உளானே", ".", "\n", "\n", "\n", "\n", "திணை", " ...................", "\n", "\n", "பாலை", " ", "பாடிய", " ", "பெருங்கடுங்கோ", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "படம்", "பலகையுடன் வீரன்", "பாடல்", "வீரனின் உடலையும் அலகை தின்றபின்", "தனித்துக் கிடக்கும் பலகை", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/04/283.html", "title": "புறநானூறு 283", "content": ["\n", "அழும்பில்", "சிதைந்துகிடக்கும் இந்தப் பாடலிலிருந்து\nதெளிவாகத் தெரியவரும் செய்திகள் சிலவே. அவற்றிலும் தொடர்பினைக் காண இயலவில்லை.", "\n", "\n", "குரலி என்னும் பூ சிவப்பாக இருக்கும். ", "ஒப்புநோக்குக - குரால் = செந்நிற மாடு", "இது ", "குளத்தில்\nபூக்கும். ", "இந்தக் குளத்தைக் கலக்கிக்கொண்டு நீர்நாய் பாய்ந்து வாளைமீனை நாள்தோறும்\nஇரையாகப் பெறும்.", "அழும்பிலன் (அழும்பில்) என்பவன் வலம்புரிக்\nகோசர் அவைக்களத்தைக் கலங்கும்படிச் செய்தான். ", "அவனது கோட்டைக்கு அமைக்கப்பட்டிருந்த\nஅகழியில் முதலைகள் விடப்பட்டிருந்தன.", "இவனது ஊரில் இருந்த ஆற்றுமணலில் மகளிர் ‘தெற்றிப்பாவை’\nசெய்து விளையாடுவர்.", "\n", "\n", "\n", "\n", "இந்த ஊரில் நாடு பிடிக்கும் தும்பைப்போர்\nநடைபெற்றது. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஒண்", " ", "செங்", " ", "குரலித்", "\n", "தண்", " ", "கயம்", " ", "கலங்கி", ",", "\n", "\n", "வாளை", " ", "நீர்நாய்", " ", "நாள்", "\n", "இரை", " ", "பெறூஉப்", "\n", "\n", "பௌவ", " ", "உறை", " ", "அளவா", ",", "\n", "\n", ".....................................................................\n", "வி", " ", "மயக்கி", ",", "\n", "\n", "மாறு", " ", "கொள்", " ", "முதலையொடு", "\n", "ஊழ்", " ", "மாறு", " ", "பெயரும் 5", "\n", "\n", "அழும்பிலன்", " ", "அடங்கான்", " ", "தகையும்", " ", "என்றும்", ",", "\n", "\n", "வலம்", " ", "புரி", " ", "கோசர்", "\n", "அவைக்", " ", "களத்தானும்", ",", "\n", "\n", "மன்றுள்", " ", "என்பது", " ", "கெட", "...", "\n", "\n", "...........................................", "ானே", " ", "பாங்கற்கு", "\n", "\n", "ஆர்", " ", "சூழ்", " ", "குறட்டின்", "\n", "வேல்", " ", "நிறத்து", " ", "இங்க", ",            10", "\n", "\n", "உயிர்", " ", "புறப்படாஅ", " ", "அளவைத்", "\n", "தெறுவர", ",", "\n", "\n", "தெற்றிப்", " ", "பாவை", " ", "திணி", " ", "மணல்", "\n", "அயரும்", "\n", "\n", "மென்", " ", "தோள்", " ", "மகளிர்", "\n", "நன்று", " ", "புரப்ப", ",", "\n", "\n", ".....................................................", "ண்ட", " ", "பாசிலைக்", "\n", "\n", "கவிழ்", " ", "பூந்", " ", "தும்பை", "\n", "நுதல்", " ", "அசைத்தோனே", ".       15", "\n", "\n", "\n", "\n", "திணை", " ", "தும்பை", "; ", "துறை", "\n", "பாண்", " ", "பாட்டு", ".", "\n", "\n", "அடை", " ", "நெடுங்", " ", "கல்வியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "நீர்நாய்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/04/284.html", "title": "புறநானூறு 284", "content": ["\n", "\n", "பண் இசை வழங்கும் கலைஞன் பாணன்.", " ", "\n", "போர்முரசம்\nகொட்டும் பாணன் அழைத்தான். ", "\n", "(தமுக்கு அடித்துச் செய்தி கூறினான்)", "‘தில்’ உடையோர் உடனே வருக. ", "‘தில்’ உடையோர்\nஉடனே வருக. ", "இது வேந்தன் விடுத்த தூதுச் செய்தி. ", "இந்தச் செய்தி முழக்கத்தை ஆங்காங்கே\nமுழங்கி நின்று அந்தப் பாணன் சொன்னான்.", "அதனைக் கேட்டதும் முதுகுடி மறவன் ஒருவன்\nதன்னந்தனியே ஓடிவந்தான். ", "காற்றைப் போல் கால் தெறிக்க ஓடிவந்தான். ", "கழுத்தில் அறுந்த\nநூலால் கட்டிய மாலை அணிந்திருந்தான்.", "போர்முகத்தில் எதிரிகள் முன்னேறாவண்ணம் தடுத்துக்கொண்டு\nநின்றான். ", "எதிராளி யானையின் ஒற்றைக் கையை வெட்டி வீழ்த்தினான். ", "அப்போது மிறை (கறை)\nபடிந்த தன் ", "வாளை யானையின் எயிறு(பல்) போல் விளங்கும் அதன் தந்தத்தில் தீட்டிக்கொண்டான்", ". ", "\n", "\n", "யானை-வீரன் புறமுதுகு காட்டி ஓடுவதைப் பார்த்து ஏளனமாகச் சிரித்தான்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "வருகதில்", " ", "வல்லே", "; ", "வருகதில்", " ", "வல்", "'\n", "என", ",", "\n", "\n", "வேந்து", " ", "விடு", " ", "விழுத்", "\n", "தூது", " ", "ஆங்கு", " ", "ஆங்கு", " ", "இசைப்ப", ",", "\n", "\n", "நூலரி", " ", "மாலை", " ", "சூடி", ",\n", "காலின்", ",", "\n", "\n", "தமியன்", " ", "வந்த", " ", "மூதிலாளன்", "\n", "\n", "அருஞ்", " ", "சமம்", " ", "தாங்கி", ",\n", "முன்", " ", "நின்று", " ", "எறிந்த   5", "\n", "\n", "ஒரு", " ", "கை", " ", "இரும்", "\n", "பிணத்து", " ", "எயிறு", " ", "மிறையாகத்", "\n", "\n", "திரிந்த", " ", "வாய்", " ", "வாள்", "\n", "திருத்தா", ",", "\n", "\n", "தனக்கு", " ", "இரிந்தானைப்", " ", "பெயர்", "\n", "புறம்", " ", "நகுமே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "பாண்", " ", "பாட்டு", ".", "\n", "\n", "ஓரம்போகியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "யானைக் கையை வெட்டி வீழ்த்தினான்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/285.html", "title": "புறநானூறு 285", "content": ["\n", "புகழுக்கு நாணும் வீரம்", "வெற்றி வீரனுக்கு நிலக்கொடை. ", "போர்ப் பாசறையில்\nஅரசன் வழங்குகிறான். ", "அது கேட்டு அனைவரும் அவனைப் புகழ்கின்றனர். ", "வீரனோ புகழுக்கு நாணுகிறான்.\n– இதுதான் பாடலின் செய்தி.", "\n", "\n", "போர்ப்பாசறையில் இருப்பவர்களே! ", "போர்ப்பாசறையில்\nஇருப்பவர்களே! ", "கேளுங்கள்.", "குருதி கொட்டக் கொட்ட வெற்றிவீரன் வந்தான். ", "துடிப்றை முழக்கும் கலைஞன் அவனது வேலைச் சுமந்துகொண்டு வந்தான். ", "யாழ் மீட்டும் பாணன்\nஅவனது தோலை(கேடயத்தை) எடுத்துக்கொண்டு வந்தான். ", "வீரனின் தலைமாலை வாடிக் கிடந்தது. ", "வேந்தனின் ஆணையை நிறைவேற்றும்\nஆட்சிச் சுற்றம் அவனைச் சூழ்ந்து வந்தது. ", "வலிமை மிக்க அந்தச் செம்மலின் தோல்-கேடையம் கிழிந்துபோய்(மூரி) குருதிச் சேற்றோடு காணப்பட்டது.", "\n", "\n", "\n", "\n", "ஓஓ!", "\n", "\n", "மாற்றான் வேல் அவன் மார்பின்\nஉள்ளே பாய்ந்தது. ", "அதனை அவன் பிடுங்கிப் போட்டான். ", "அப்போது அவன் காலில் அணிந்திருந்த\nவீரக்கழலில் அவனது தசைப்பிண்டம்(நிணம்) ஒட்டிக்கொண்டது. ", "இவற்றோடு அவன் நிலத்திலே சாய்ந்தான். ", "அது கண்டு அங்குப் பரவிநின்றோர் அனைவரும் அவனைப் புகழ்ந்தனர்.", "அதனைக் கேட்ட அந்தக் குரிசில் (செம்மல்) ", "[குரு = சிவப்பு, குரு = செம்மையான நெறியைக் கடைப்பிடித்து வாழ்ந்துகாட்டுபவர்]", " ", "புகழ்ந்தவருக்குத் தலைவணங்கினான். ", "புகழுக்கு நாணினான்.", "அத்துடன் அரசனாகிய குருசிலும் அவனுக்கு ஓர்\nஊரையே நிலக்கொடையாக வழங்கினான். ", "அது நெருக்கமாக நெற்கதிர் வாங்கி விளையும் நன்செய்\nவயல் (கழனி) சூழ்ந்த ஊர்.", "\n", "\n", "\n", "\n", "அவன் வறண்ட நிலம் கொண்ட (கரம்பை) சிற்றூரில்\nவாழ்ந்தவன். வறுமையில் வாடிய சுற்றத்தாரின் தலைவன். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பாசறையீரே", "! ", "பாசறையீரே", "!", "\n", "\n", "துடியன்", " ", "கையது", " ", "வேலே", ";\n", "அடி", " ", "புணர்", "\n", "\n", "வாங்கு", " ", "இரு", " ", "மருப்பின்", "\n", "தீம்", " ", "தொடைச்", " ", "சீறியாழ்ப்", "\n", "\n", "பாணன்", " ", "கையது", " ", "தோலே", ";\n", "காண்வரக்", "\n", "\n", "கடுந்", " ", "தெற்று", " ", "மூடையின்", "......................  5", "\n", "\n", "வாடிய", " ", "மாலை", " ", "மலைந்த", "\n", "சென்னியன்", ";", "\n", "\n", "வேந்து", " ", "தொழில்", " ", "அயரும்", "\n", "அருந்", " ", "தலைச்", " ", "சுற்றமொடு", "\n", "\n", "நெடு", " ", "நகர்", " ", "வந்தென", ",\n", "விடு", " ", "கணை", " ", "மொசித்த", "\n", "\n", "மூரி", " ", "வெண்", " ", "தோல்", "\n", "\n", "சேறுபடு", " ", "குருதிச்", " ", "செம்மல்", "\n", "உக்கு ஓஒ", "!            10", "\n", "\n", "மாறு", " ", "செறு", " ", "நெடு", "\n", "வேல்", " ", "மார்பு", " ", "உளம்", " ", "போக", ",", "\n", "\n", "நிணம்", " ", "பொதி", " ", "கழலொடு", "\n", "நிலம்", " ", "சேர்ந்தனனே", ";", "\n", "\n", "அது", " ", "கண்டு", ", ", "பரந்தோர்", "\n", "எல்லாம்", " ", "புகழத்", " ", "தலை", " ", "பணிந்து", "\n", "\n", "இறைஞ்சியோனே", ", ", "குருசில்", "! ", "பிணங்கு", " ", "கதிர்", "\n", "\n", "அலமருங்", " ", "கழனித்", " ", "தண்ணடை", "\n", "ஒழிய", ",             15", "\n", "\n", "இலம்பாடு", " ", "ஒக்கல்", " ", "தலைவற்கு", " ", "ஓர்", "\n", "\n", "கரம்பைச்", " ", "சீறூர்", " ", "நல்கினன்", " ", "எனவே", ".", "\n", "\n", "\n", "\n", "திணை", " ", "வாகை", "; ", "துறை", "\n...............", "முல்லை", ".", "\n", "\n", "அரிசில்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வீரன் வாழ்ந்த ", "ஊர் நிலம்", "கரம்பை", "\n", "வீரனுக்கு வழங்கிய ", "ஊர் நிலம்", "கழனி", "\n", "\n", "\n"]},
{"link": "https://vaiyan.blogspot.com/2015/05/286.html", "title": "புறநானூறு 286", "content": ["\n", "தாயின் பெருமிதம்", "வெண்ணிற வெள்ளாட்டுத் தாடி போன்ற இளந்தாடித் தோற்றத்துடன்", " ", "என் மகனது தோழர்களாகிய இளையர் (வீரர்) ", "பலர் இருக்கின்றனர்.  ", "என் சிறுவன் ஒருவன் மட்டும் இல்லை. ", "என் சிறுவன்", " ஆனிரை மீட்கும் கரந்தைப் போரில் ஈடுபட்டிருக்கும்போது பலரது மண்டைகளை உருட்டினான். ", "அப்போது இவன் மண்டையும் உருண்டுவிட்டது. ", "அதனால், ", "இறந்தவர்களைக் கால் இல்லாத பாடைக்\nகட்டிலில் கிடத்தி வெள்ளைத்துணி போர்த்திச் சடங்கு செய்து எரிப்பார்களே ", "அது போன்ற சடங்கைக்\nகூட அவனுக்கு என்னால் செய்ய முடியவில்லை  என்கிறாள், தாய் ஒருத்தி, தன் ", "பெருமிதம் தோன்றும்படி", ".", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வெள்ளை", " ", "வெள்", " ", "யாட்டுச்", "\n", "செச்சை", " ", "போலத்", "\n", "\n", "தன்", " ", "ஓரன்ன", " ", "இளையர்", "\n", "இருப்ப", ",", "\n", "\n", "பலர்", " ", "மீது", " ", "நீட்டிய", "\n", "மண்டை", " ", "என்", " ", "சிறுவனைக்", "\n", "\n", "கால்", " ", "கழி", " ", "கட்டிலில்", "\n", "கிடப்பி", ",", "\n", "\n", "தூ", " ", "வெள்", " ", "அறுவை", "\n", "போர்ப்பித்திலதே", "!                5", "\n", "\n", "\n", "\n", "திணை", " ", "கரந்தை", "; ", "துறை", "\n", "வேத்தியல்", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வெள்ளை வெள்யாடு", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/287.html", "title": "புறநானூறு 287", "content": ["\n", "வேந்தன் வழங்கும் நிலக்கொடை", "பீடுடையாளன் (பெருமை மிக்கவன்) போரில் இறந்துபட்டால்\nஅவனுக்கு வழங்கும் நிலக்கொடை பயன்படப்போவது எங்கே? ", "மேல் உலகத்து மகளிரை மணந்துகொண்டு\nவாழும் பேறுதான் கிட்டும். ", "வம்பு பிடித்த வேந்தனின் படை இங்கே வருவதைப் பார்த்தீர்களா?\n– இப்படித்தான் பாடல் முடிகிறது.", "\n", "துடி", " ", "எறியும்", " ", "புலைய", "!", "\n", "\n", "எறி", " ", "கோல்", " ", "கொள்ளும்", "\n", "இழிசின", "!", "\n", "\n", "\n", "புலையன் துடி-மேளம் கொட்டுபவன்.", "\n", "இழிசினன் கோலால் தட்டி இசையெழுப்புபவன்.", "\n", "இருவரும் இசைவாணர்கள்.", "\n", "\n", "\n", "\n", "புலைய, இழிசின, என்று இருவரையும் விளித்துப்\nபுலவர் சொல்வன இவை.", "\n", "\n", "\n", "மாரிக்காலத்து நீர்த்தாரை போல அம்பு உடம்பில்\nதைத்தாலும், ", "\n", "வயலில் கெண்டைமீன் பிறழ்வது போல உடம்பில் வேல் புரண்டாலும், ", "\n", "பொன்னாலான\nநெற்றி-ஓடை கொண்ட மாபெரும் யானை தன் தந்தக் கூர்மையால்  குத்தினாலும் ", "\n", "அஞ்சி ஓடாத பீடுடையாளன் அவன்.", "\n", "\n", "\n", "\n", "அந்தப் பெருமையைப் பாராட்டி அவனுக்கு வேந்தன்\nதண்ணடை (நன்செய்-நிலம்) வழங்குவான். ", "\n", "\n", "பொய்கையில் வாழும் வாளைமீன் பிறழும்போது நெல் சேமித்து\nவைத்திருக்கும் குதிர் என்னும் கூட்டில் மோதித் திரும்பும் அளவுக்கு நீர்வளம் மிக்க\nதண்ணடை-வயல் அது.", "\n", "அதனைக் கொடுத்தாலும்", "\n", "போரில் இறந்துபடுவானேயாயின்,", "\n", "\n", "\n", "\n", "அவனுக்கு வழங்கப்பட்ட நிலத்தால் அவனுக்கு என்ன பயன்?", "\n", "\n", "\n", "அவனுக்குக் கிடைப்பதெல்லாம் மேலுலகத்தில்\nகுற்றமற்ற மகளிரைத் தழுவும் இன்ப வாழ்வுதான் கிட்டும்.", "\n", "\n", "\n", "\n", "அதனால்", "\n", "\n", "வம்புப் பிடித்த பகைவேந்தர் படை இந்த உலகில்\nவரக்கண்டு ", "தாக்கும் பேறு பெற்றவனே", " பீடுடையாளன். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "காலம்", " ", "மாரியின்", " ", "அம்பு", "\n", "தைப்பினும்", ",", "\n", "\n", "வயல்", " ", "கெண்டையின்", " ", "வேல்", "\n", "பிறழினும்", ",", "\n", "\n", "பொலம்", " ", "புனை", " ", "ஓடை", "\n", "அண்ணல்", " ", "யானை   5", "\n", "\n", "இலங்கு", " ", "வால்", " ", "மருப்பின்", "\n", "நுதி", " ", "மடுத்து", " ", "ஊன்றினும்", ",", "\n", "\n", "ஓடல்", " ", "செல்லாப்", " ", "பீடுடையாளர்", "\n", "\n", "நெடு", " ", "நீர்ப்", " ", "பொய்கைப்", "\n", "பிறழிய", " ", "வாளை", "\n", "\n", "நெல்லுடை", " ", "நெடு", " ", "நகர்க்", " ", "கூட்டுமுதல்", "\n", "புரளும்", ",", "\n", "\n", "தண்ணடை", " ", "பெறுதல்", " ", "யாவது", "?\n", "படினே", ",              10", "\n", "\n", "மாசு", " ", "இல்", " ", "மகளிர்", "\n", "மன்றல்", " ", "நன்றும்", ",", "\n", "\n", "உயர்", " ", "நிலை", " ", "உலகத்து", ",\n", "நுகர்ப", "; ", "அதனால்", "\n", "\n", "வம்ப", " ", "வேந்தன்", " ", "தானை", "\n", "\n", "இம்பர்", " ", "நின்றும்", " ", "காண்டிரோ", ",\n", "வரவே", "!", "\n", "\n", "\n", "\n", "திணை", " ", "கரந்தை", "; ", "துறை", "\n", "நீண்மொழி", ".", "\n", "\n", "சாத்தந்தையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "நெல்லுடை நெடுநகர்க் கூடு", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/288.html", "title": "புறநானூறு 288", "content": ["\n", "முரசுத் தோல்", "அவள் முலை பருத்தன. ", "அவனைத் தழுவ விரும்பிய\nவிம்மிதத்தில் பருத்தன. ", "அவளை மொய்த்துக்கொண்டு (நச்சரித்திக்கொண்டு) பருத்தன.", "\n", "\n", "பெரியதோர் போரில் வேல் பாய்ந்து அவன் மார்பில்\nகுருதி ஒழுகிக்கொண்டிருந்தது. ", "அவனை அவள் முயங்கித் தழுவவில்லை. ", "காரணம் அவள் நாணம். ", "அவன் மார்பில் ஒழுகிக்கொண்டுருக்கும் குருதி அன்று. ", "\n", "அன்று போர். ", "\n", "\n", "முரசு முழக்கத்துடன் போர். ", "\n", "\n", "முரசு, மயிர் சீவாத பச்சையான தோல் போர்த்திய\nமுரசு. ", "\n", "\n", "தன் கூர்மையான கொம்புகளால் மண்ணைக் குத்தித்\nதன் திறமையைக் காதலிப் பசுவுக்குக் காட்டிய இரண்டு காளைகளில் வென்ற காளையின் தோலை உரித்துப்\nபோர்த்தப்பட்ட முரசம் அது. ", "\n", "\n", "அந்த முரசு முழங்கிய போர் அது.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "மண்", " ", "கொள", " ", "வரிந்த", "\n", "வைந்", " ", "நுதி", " ", "மருப்பின்", "\n", "\n", "அண்ணல்", " ", "நல்", " ", "ஏறு", "\n", "இரண்டு", " ", "உடன்", " ", "மடுத்து", ",", "\n", "\n", "வென்றதன்", " ", "பச்சை", " ", "சீவாது", " ", "போர்த்த", "\n", "\n", "திண்", " ", "பிணி", " ", "முரசம்", "\n", "இடைப்", " ", "புலத்து", " ", "இரங்க", ",", "\n", "\n", "ஆர்", " ", "அமர்", " ", "மயங்கிய", "\n", "ஞாட்பின்", ", ", "தெறுவர", ",         5", "\n", "\n", "நெடு", " ", "வேல்", " ", "பாய்ந்த", "\n", "நாணுடை", " ", "நெஞ்சத்து", ",", "\n", "\n", "அருகுகை", "\n...................................... ", "மன்ற", "\n", "\n", "குருதியொடு", " ", "துயல்வரு", " ", "மார்பின்", "\n", "\n", "முயக்கிடை", " ", "ஈயாது", " ", "மொய்த்தன", ", ", "பருந்தே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "மூதில்", " ", "முல்லை", ".", "\n", "\n", "கழாத்தலையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "அண்ணல் நல்லேறு இரண்டு", "உடன் மடுக்கும் போர்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/289.html", "title": "புறநானூறு 289", "content": ["\n", "வீரனுக்கு வேந்தன் வழங்கும் விருந்து", "பாண, வாழி, கேட்டாயா செய்தி, ", "தண்ணுமை (தமுக்கு)\nமுழக்கிக்கொண்டு இழிசினன் ", "(அரசாணை அறிவிக்கும் தண்ணுமை இசைக்கலைஞன்)", " சொன்னதை.", "\n", "\n", "\n", "பாசறையில் இன்று பூக்கோள் (பூமி விரிவாக்கும்\nநாள்) – என்றான்.", "\n", "(பூ = பூத்திருக்கும் நிலம் - ஒப்புநோக்குக - பூமாதேவி)", "\n", "பூக்கோள் நாள் என்பது செல்லும் போர்த்தன்மைக்கு ஏற்ற அடையாளப் பூவைச் சூடும் விழாநாள் என்று புறநானூற்றுப் பழைய உரைக்குறிப்பு கூறுகிறது. அவை வெட்சி, கரந்தை, வஞ்சி, காஞ்சி, உழிஞை, நொச்சி, தும்பை, வாகை என்பன.", "\n", "\n", "\n", "\n", "ஈரநிலத்தை உழுவதற்குப் பயன்பட்ட பல எருதுகளுக்குள்ளே\nநல்ல எருதினைத் தனித்தனியாகப் பிரித்துப் பார்த்து ", "நல்லேர் விழாக் கொண்டாட்டத்தில்", " ஏரில் பூட்டும் உழவனைப் போல ", "\n", "\n", "முதுகுடியில்\nபிறந்த பலருள்ளும் சிறந்த வீரனை மன்னன் தெரிவுசெய்தான். ", "“பொன்னிற அகல்மண்டையில் எனக்கு முகந்தெடுத்த\nகள்ளையும் கறியையும் இவனுக்கே கொடுங்கள்” என்று மன்னன் சொல்வதையும்\nகேட்டாயா? ", "\n", "\n", "அத்துடன் “ஆங்கே இருப்பதையும் இவனுக்கே கொடுங்கள்” என்கிறானே!  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஈரச்", " ", "செவ்வி", " ", "உதவின\nஆயினும்", ",", "\n", "\n", "பல்", " ", "எருத்துள்ளும்", " ", "நல்", "\n", "எருது", " ", "நோக்கி", ",", "\n", "\n", "வீறு", " ", "வீறு", " ", "ஆயும்", "\n", "உழவன்", " ", "போல", ",", "\n", "\n", "பீடு", " ", "பெறு", " ", "தொல்", "\n", "குடிப்", " ", "பாடு", " ", "பல", " ", "தாங்கிய", "\n", "\n", "மூதிலாளருள்ளும்", ", ", "காதலின் 5", "\n", "\n", "தனக்கு", " ", "முகந்து", " ", "ஏந்திய", "\n", "பசும்", " ", "பொன்", " ", "மண்டை", ",", "\n", "\n", "'", "இவற்கு", " ", "ஈக", "!' ", "என்னும்", ";\n", "அதுவும்", " எ", "ன்றிசினே", ";", "\n", "\n", "கேட்டியோ", " ", "வாழி", " ", "பாண", "! ", "பாசறை", ",", "\n", "\n", "'", "பூக்", " ", "கோள்", " ", "இன்று", "'\n", "என்று", " ", "அறையும்", "\n", "\n", "மடி", " ", "வாய்த்", " ", "தண்ணுமை", "\n", "இழிசினன் ", "குரலே", "?  10", "\n", "\n", "\n", "\n", "திணை", " ...............; ", "துறை", " ................", "முல்லை", ".", "\n", "\n", "கழாத்தலையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "தண்ணுமை", "இழிசினன்", "இசைவாணன்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/290.html", "title": "புறநானூறு 290", "content": ["\n", "பெருங்குடி மகனுக்கு வேந்தன் வழங்கும் விருது விருந்து", "அரசே! ", "கள்ளை இவனுக்குக் கொடுத்துவிட்டுப்\nபின்னர் நீ உண்க. ", "உன்னுடைய பாட்டனுக்கு இவனுடைய தந்தை உதவினான். ", "பகைவர் வேலை எடுத்து\nஎறியும் போரில் கண் இமைக்காது முன்னே நின்று தடுத்து உதவினான். ", "தச்சன் செய்த வண்டிச்\nசக்கரத்தில் ஆரைக்கால்கள் பாய்ந்து நிற்கும் குடம் போல வேல்கள் உடம்பில் பாய்ந்து நிற்க, மாண்டான். ", "இவனும் வீரத்தில் புகழ் நிறைந்து வலிமை மிக்கவன். ", "மழை மொழியும்போது தாழங்குடை\nமழையைத் தடுப்பது போல உன்மீது பாயும் வேலை இவன் தடுத்து நிற்பான்.", "\n", "\n", "\n", "குரிசில் = செந்நெறித் தலைவன், அரசன், இனம்\nபோலச் செயல்படும் யானைப்படையும், இயங்கும் தேர்ப்படையும் உடையவன்.", "\n", "ஓலை = ஓலைக்குடை, தாழங்குடை", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "இவற்கு", " ", "ஈத்து", " ", "உண்மதி", ",\n", "கள்ளே", "; ", "சினப்", " ", "போர்", "\n", "\n", "இனக்", " ", "களிற்று", " ", "யானை", ",\n", "இயல்", " ", "தேர்க்", " ", "குருசில்", "!", "\n", "\n", "நுந்தை", " ", "தந்தைக்கு", " ", "இவன்", "\n", "தந்தை", " ", "தந்தை", ",", "\n", "\n", "எடுத்து", " ", "எறி", " ", "ஞாட்பின்", "\n", "இமையான்", ", ", "தச்சன்", "\n", "\n", "அடுத்து", " ", "எறி", " ", "குறட்டின்", ",\n", "நின்று", " ", "மாய்ந்தனனே", ";            5", "\n", "\n", "மறப்", " ", "புகழ்", " ", "நிறைந்த", "\n", "மைந்தினோன்", " ", "இவனும்", ",", "\n", "\n", "உறைப்புழி", " ", "ஓலை", " ", "போல", ",", "\n", "\n", "மறைக்குவன்", " ", "பெரும", "! ", "நிற்", " ", "குறித்து", "\n", "வரு", " ", "வேலே", ".", "\n", "\n", "\n", "\n", "திணை", " ", "கரந்தை", "; ", "துறை", "\n", "குடிநிலை", " ", "உரைத்தல்", ".", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "ஓலைக்குடை", "\n", "\n", "\n", "இந்தச் சக்கரத்தின் நடுவில்", "உள்ளது குடம் என்னும்", "குறடு", "இந்தக் குறட்டில்", "ஆரைக்கால்கள் பாய்ந்திருப்பது", "போல அவன் உடம்பில்", "வேல்கள் பாய்ந்திருந்தனவாம்", "\n", "\n", "\n"]},
{"link": "https://vaiyan.blogspot.com/2015/05/291.html", "title": "புறநானூறு 291", "content": ["\n", "வேந்தன் வழங்கும் விருதுக் கொடை", "அரசன் தன்னைப் போருக்கு அனுப்பவில்லை என்று\nகொன்னே மாண்டவன் ஒருவனின் உடலை போற்றும் முறைமை இப்பாடலில் கூறப்பட்டுள்ளது.", "\n", "\n", "கொன்னே மாள்தல்", "\n", "\n", "\n", "\n", "“புட் பகைக்கு ஏவான் ஆகலின் சாவேம் யாம் என” என மாண்டவன் ", "– புறநானூறு 68", "\n", "“மண்டு அமர் நசையொடு கண்படை பெறாது” – முல்லைப்பாட்டுஅடி 67", "“பொதுவில் தூங்கும் விசிப்புறு தண்ணுமை வளிபொரு தண்கண் கேட்பின் அது போர் என்னும் என்னையும் உளனே”", " – ", "புறநானூறு 89", "சுழலும் இசை வேண்டி வேண்டா உயிரார் - திருக்குறள் 777", "\n", "\n", "\n", "மாயோன் (கருநிறக் காளை) மாண்டான். ", "அவன் உடலைப்\nபாதுகாக்க வேண்டும். ", "சிறுவர்களே! ", "துடிப்பறை முழக்குபவர்களே! ", "பாடும் பாணர் மக்களே! ", "நீங்கள்\nஇவன் பக்கத்தில் இருங்கள். ", "தூய வெண்ணிற ஆடையைப் போர்த்துங்கள். ", "இவனைத் தின்ன வரும்\nபறவைகளை ஓட்டுங்கள். ", "நான் விளரிப்பண் (இரங்கல்-பண்) பாடி நரியை ஓட்டுகிறேன். ", "என்னைப்\nபோல் எல்லாரும் துடிப்போடு செயல்படுங்கள். ", "வேந்தனும் விரைந்து செயல்படட்டும். ", "\n", "\n", "மாண்ட மாயோன் பயன்படாவிட்டாலும் போரில் சாதலை\nவிரும்புபவன். ", "விரும்பியபடி போரில் மாண்டிருக்கிறான். ", "வேந்தன் தன் தலைமாலையை இவன் தலையில்\nசூட்டுவானாக. ", "அத்துடன் இவன் கழுத்தில் ஒரு வயிர-மாலை சூட்டுவானாக. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "சிறாஅஅர்", "! ", "துடியர்", "! ", "பாடு", " ", "வல்", " ", "மகாஅஅர்", "!", "\n", "\n", "தூ", " ", "வெள்", " ", "அறுவை", "\n", "மாயோற்", " ", "குறுகி", ",", "\n", "\n", "இரும்", " ", "புள்", " ", "பூசல்", "\n", "ஓம்புமின்", "; ", "யானும்", ",", "\n", "\n", "விளரிக்", " ", "கொட்பின்", ", ", "வெள்", "\n", "நரி", " ", "கடிகுவென்", ";", "\n", "\n", "என்", " ", "போல்", " ", "பெரு", "\n", "விதுப்புறுக", ", ", "வேந்தே     5", "\n", "\n", "கொன்னும்", " ", "சாதல்", " ", "வெய்யோற்குத்", " ", "தன்", "\n", "தலை", "\n", "\n", "மணி", " ", "மருள்", " ", "மாலை", "\n", "சூட்டி", ", ", "அவன்", " ", "தலை", "\n", "\n", "ஒரு", " ", "காழ்", " ", "மாலை", "\n", "தான்", " ", "மலைந்தனனே", "!", "\n", "\n", "\n", "\n", "திணை", " ", "கரந்தை", "; ", "துறை", "\n", "வேத்தியல்", ".", "\n", "\n", "நெடுங்கழுத்துப்", " ", "பரணர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "கொன்னும் சாதல்", "வெய்யோன்", "\n"]},
{"link": "https://vaiyan.blogspot.com/2015/05/292.html", "title": "புறநானூறு 292", "content": ["\n", "என் முறை வருக என்னான்", "சிறு புல்லாளர்களே! (எளிய மக்களே) ", "வேந்தர்க்கு\nவழங்கும் இனிய குளுமையான நறவக்கள்ளை யாம் உரிய முறையில் கலக்கி வரிசையாக வழங்கிக்கொண்டு\nவரும்போது இவன் வேண்டாம் என்று வாங்க மறுத்துவிட்டுத் தன் வாளை ஏந்திக்கொண்டு நிற்கிறானே\nஎன்று இவன்மீது சினம் கொள்ளாதீர்கள். ", "(இவன் இப்படித்தான்) ", "ஆனால் போர் மூளும்போது போரிடுவதற்கு\nஉரிய என் முறை வரட்டும் என்று காத்திருக்கமாட்டான். ", "‘கம்’ என (உம் என) உந்தி முந்திக்கொண்டு\nஎதிராளி படையை விலக்கிப் போரிடுவான். ", " ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வேந்தற்கு", " ", "ஏந்திய", " ", "தீம்", " ", "தண்", "\n", "நறவம்", "\n", "\n", "யாம்", " ", "தனக்கு", " ", "உறுமுறை", "\n", "வளாவ", ", ", "விலக்கி", ",", "\n", "\n", "'", "வாய்", " ", "வாள்", " ", "பற்றி", "\n", "நின்றனன்", "' ", "என்று", ",", "\n", "\n", "சினவல்", " ", "ஓம்புமின்", ", ", "சிறு", "\n", "புல்லாளர்", "!", "\n", "\n", "ஈண்டே", " ", "போல", " ", "வேண்டுவன்\nஆயின்", ",               5", "\n", "\n", "என்", " ", "முறை", " ", "வருக", "\n", "என்னான்", ", ", "கம்மென", "\n", "\n", "எழு", " ", "தரு", " ", "பெரும்", "\n", "படை", " ", "விலக்கி", ",", "\n", "\n", "ஆண்டும்", " ", "நிற்கும்", " ", "ஆண்தகையன்னே", ".", "\n", "\n", "\n", "\n", "திணை", " ", "வஞ்சி", "; ", "துறை", "\n", "பெருஞ்சோற்றுநிலை", ".", "\n", "\n", "விரிச்சியூர்", " ", "நன்னாகனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வாய்வாள் பற்றி", "ஆண்டு நிற்கும் ஆண்-தகை", "\n"]},
{"link": "https://vaiyan.blogspot.com/2015/05/293.html", "title": "புறநானூறு 293", "content": ["\n", "மகட்பாற்காஞ்சி", "யானை மேலோன் தண்ணுமை நாண்-உடைய மாக்கட்கு\nஇரங்குமாயின் (ஒலிக்குமாயின்), எல்லாரும் போருக்குச் சென்றுவிடுவர். கணவன் இல்லாதபோது\nமகளிர் பூச்சூடுதல் இல்லை. எனவே பூ விற்கும் பெண் பூ வாங்கும் வேறு மனையை நோக்கிச்\nசெல்வாளோ? அவள் அளியள். ", "\n", "\n", "இவ்வாறு பழைய உரை தெரிவிக்கிறது. அதன் வழியே ஔவை சு துரைசாமிப்பிள்ளையும்\nபிறரும் இதற்கு உரை கண்டுள்ளனர்.", "\n", "பூக்கோள்-நிலை என்னும் துறை – காஞ்சித் திணை\n|| ", "கார் எதிரிய கடல் தானை, போர் எதிரிய பூக்\nகொண்டன்று", " – புறப்பொருள் வெண்பாமாலை 70 || இப்படிக் காஞ்சித்திணைக்கு மட்டும் பூக்கோள்-நிலை\nஉண்டு எனின் பிற போருக்குச் செல்வோர் வெட்சி முதலான பூக்களைச் சூடுதல் பற்றிய துறை\nஇல்லாதது ஏன் என்பது வினா.", "\n", "தொல்காப்பியர் காஞ்சித்திணையை நிலையாமை பற்றிக்\nகூறும் திணை என்று கூறியிருக்க, ஐயனாரிதனார் போர்முறைத்-திணை எனக் காட்டியதனால் வந்த\nவினை.", "\n", "\n", "\n", "\n", "இலகியத்துக்குத்தான் இலக்கணம். இலக்கணத்துக்கு\nஇலக்கியத்தை இழுக்கக்கூடாது. ", "\n", "\n", "\n", "இந்தப் பாடலுக்கு எழுதப்பட்ட உரைகள் ", "இலக்கணத்துக்கு\nஇலக்கியத்தை இழுத்த உரைகள்", ".", "\n", "\n", "\n", "\n", "இனி ", "இலக்கியத்துக்கு ஏற்ற உரை", " வருமாறு:", "\n", "\n", "\n", "பூவிலை = ", "மணப்பெண் பூச்சூடிக்கொள்ள மணமகன்\nவிலையாகத் தரும் பரிசம். கோவலன் மாதவி மாலையை வாங்கியதை இங்கு நினைவுகூர்வோம். இது\nஇன்றும் தமிழர்களிடையே வழக்கத்தில் உண்டு. ", "(நான் கூட என் திருமணத்தின்போது பரிசம் கொடுத்துத்தான்\nதிருமணம் செய்துகொண்டேன்)", ".", "\n", "\n", "\n", "\n", "இப்பாடலை மகட்பாற்காஞ்சி என எடுத்துக்கொள்ளலாம்.", "\n", "\n", "\n", "நிறப்படைக்கு ஒல்கா யானை மேலோன் =", " நெஞ்சை\nநிமிர்த்திப் போரிடுவோருக்குத் தளராது யானைமேலிருந்து தாக்கும் வேந்தன், ", "\n", "குறும்பர்க்கு\nஎறியும் ஏவல் தண்ணுமை –", " குறுநில மன்னன் பணிந்து பெண்ணைத் தந்துவிட வேண்டும் என்று முழக்கும்\nதண்ணுமையானது, ", "\n", "நாண் உடை மாக்கட்கு இரங்கும் ஆயின் =", " எதிர்த்துத் தாக்காமல் நாணம் கொண்டு\nஅமைவோர்க்கு ஒலிக்குமாயின், ", "\n", "எம்மினும் பேர் எழில் இழந்து = ", " புலவர் கூறுகிறார், தன்னைக்காட்டிலும் அழகிழந்து, ", "\n", "வினை என =", " தலைவிதியே என்று, ", "\n", "பிறர்மனைப் புகுவள் கொல்லோ =", " மறக்குடி மகன் அல்லாத வேந்தனாகிய\nபிறர் மனை புகுவாளோ, ", "\n", "பூவிலைப் பெண்டு =", " வேந்தன் தரும் பூவிலையைப் பெற்றுக்கொண்டு", "\n", "\n", "எனப் பாடலில் உள்ளவாறு பொருளமைதி கண்டுகொள்ளலாம். ", "\n", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "நிறப்", " ", "படைக்கு", " ", "ஒல்கா", "\n", "யானை", " ", "மேலோன்", "\n", "\n", "குறும்பர்க்கு", " ", "எறியும்", " ", "ஏவல்", " ", "தண்ணுமை", "\n", "\n", "நாண்", " ", "உடை", " ", "மாக்கட்கு", "\n", "இரங்குமாயின்", ",", "\n", "\n", "எம்மினும்", " ", "பேர்", " ", "எழில்", " ", "இழந்து", ",\n", "வினை", " ", "எனப்", "\n", "\n", "பிறர்", " ", "மனை", " ", "புகுவள்கொல்லோ\n    5", "\n", "\n", "அளியள்", " ", "தானே", ", ", "பூவிலைப்", "\n", "பெண்டே", "!", "\n", "\n", "\n", "\n", "திணை", " ", "காஞ்சி", "; ", "துறை", "\n", "பூக்கோட்", " ", "காஞ்சி", ".", "\n", "\n", "நொச்சி", " ", "நியமங்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "யானை மேலோன்", "\n", "\n", "\n", "\n"]},
{"link": "https://vaiyan.blogspot.com/2015/05/294.html", "title": "புறநானூறு 294", "content": ["\n", "உன் கணவன்", "மறக்குடிப் பெண் ஒருத்தியைப் பார்த்து அவளது\nகணவனின் வீரத்தைப் பாராட்டும் பாடலாக இது உள்ளது.", "\n", "\n", "\n", "போர்ப்பாசறை.", "\n", "அங்கே அரசனின் வெண்கொற்றக் குடை.", "\n", "அது நிலாவைப் போலப் போர்வீரர்களுக்கெல்லாம்\nகுளுமை தந்துகொண்டிருக்கிறது.", "\n", "கண்ணில் கண்ட இடமெல்லாம் மறவர்கள் கூடி நிற்கும்\nபாசறை.", "\n", "இந்தப் பாசறை கடல் போலப் பரந்து காணப்படுகிறது.", "\n", "குமரித் தன்மை (மனம் சோராமை) கொண்ட படைவீரர்கள்\nகூடிநிற்கும் பாசறை.", "\n", "கூற்றுவன் போலச் செயல்படும் ஆண்கள் கூடிநிற்கும்\nபாசறை.", "\n", "தமர் யார், பிறர் யார் எனத் தெரியாமல் மயங்கிக்\nகிடக்கும் அழுவக்கடல் அது.", "\n", "\n", "\n", "\n", "போரிடும் முறை தனக்கு வரும்மோதெல்லாம் தள்ளிப்போட்டவர்கள்\nஎல்லாரும் வாருங்கள் என ஒருவன் கூட்டிக்கொண்டு சென்றான். ", "\n", "\n", "அரசன் பெயரையும், தன் பெயரையும் வெளிப்படுத்திக்கொண்டு\nஅழைத்துச் சென்றான். ", "\n", "\n", "\n", "அவர்கள் அனைவரும் போர்க்களத்தில் நிற்கும்போது\nஇவன் தனியொருவனாக முன்னே நின்றான்.", "\n", "பாம்பு மணியைக் கக்கி அதன் ஒளியில் இரை தேடும்\nஎன்பது ஒரு நம்பிக்கை.", "\n", "பாம்புக்குப் பயந்து அந்த மணியின் பக்கம்\nயாரும் செல்லாதது போல இவனைப் பகைவர் யாரும் நெருங்கவில்லை.", "\n", "\n", "\n", "\n", "இந்த அவன்தான் உன் கணவன். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "வெண்குடை", " ", "மதியம்", " ", "மேல்", " ", "நிலாத்", "\n", "திகழ்தர", ",", "\n", "\n", "கண்கூடு", " ", "இறுத்த", " ", "கடல்", "\n", "மருள்", " ", "பாசறை", ",", "\n", "\n", "குமரிப்", " ", "படை", " ", "தழீஇய", "\n", "கூற்று", " ", "வினை", " ", "ஆடவர்", "\n", "\n", "தமர்", " ", "பிறர்", " ", "அறியா", "\n", "அமர்", " ", "மயங்கு", " ", "அழுவத்து", ",", "\n", "\n", "இறையும்", " ", "பெயரும்", " ", "தோற்றி", ",\n", "நுமருள்     5", "\n", "\n", "நாள்", " ", "முறை", " ", "தபுத்தீர்", "\n", "வம்மின்", ", ", "ஈங்கு", "' ", "என", ",", "\n", "\n", "போர்", " ", "மலைந்து", " ", "ஒரு", "\n", "சிறை", " ", "நிற்ப", ", ", "யாவரும்", "\n", "\n", "அரவு", " ", "உமிழ்", " ", "மணியின்", "\n", "குறுகார்", "\n", "\n", "நிரை", " ", "தார்", " ", "மார்பின்", "\n", "நின்", " ", "கேள்வனை", ", ", "பிறரே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "தானைமறம்", ".", "\n", "\n", "பெருந்தலைச்", " ", "சாத்தனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "நாகம் மணி ஒன்றைக் கக்கி", "அதன் ஒளியில் இரை தேடும்", "என்பது பண்டைய உலகின்", "நம்பிக்கை", "\n"]},
{"link": "https://vaiyan.blogspot.com/2015/05/295.html", "title": "புறநானூறு 295", "content": ["\n", "உவகைக் கலுழ்ச்சி * ஓடாப் பூட்கை விடலை * வீரப்பால் சுரந்த தாய் முலை", "வாடிக்கிடந்த அவள் முலை ஊறிச் சுரந்தது. ", "எப்போது? ", "தன் மகன் தாக்க வந்த பகைப்படையைப் பிளந்துகொண்டு முன்னேறிய சிறப்புடையாளனாய்க்\nசிதைந்துகிடந்த நிலையைக் கண்டபோது.", "\n", "\n", "\n", "கட்டூர் – புதிதாக உண்டாக்கப்பட்ட போர்க்களம்.\nகடலில் அலை வீசிவது போல போர் வீரர்கள் மோதிக்கொண்டிருந்த போர்க்களம். மனம் வெதும்பிய\nபோராளிகள் வாயை மடித்துக்கொண்டு வேலை மாறி மாறி வீசிக்கொண்டிருந்த போர்க்களம். தோடு\nஎன்னும் தொகுப்பு-அணியாகத் திரண்டு உந்தி எழுந்து, போர்க்கருவிகளை வீசி எறிந்துகொள்ளும்\nபோர் நிகழ்ந்துகொண்டிருந்த போர்க்களம்.", "\n", "அழுவம் – இலைதழைகள் அழுகிக் கிடக்கும் காடு.\nஇங்குப், பிணங்கள் அழுகக் கிடக்கும் போர்க்களம்.", "\n", "சிறப்புடையாளன் - அவள் மகன் தாக்க வந்த படையை,\nஅப்படையின் முன்னேற்றம் கெட்டொழியும்படி விலக்கிக்கொண்டு உள்ளே நுழைந்தான். இடைப்பட்ட\nஅழுவத்தில் சிதைந்து துண்டு துண்டாகச் சிதைக்கப்பட்டான்.", "\n", "\n", "சிறப்புடையாளன் தாய் – மறக்குடிப் பெண் –\nபோர் முடிந்த பின் போர்க்களம் சென்றாள். தன் மகனின் போர்த்திறச் சிறப்பினைக் கண்டாள்.\nஅவன்மீது அருள் சுரந்தது. வாடிக்கிடந்த அவள் முலை, அவனுக்குப் பாலூட்டிய முலை அருள்-பால்\nஊறிச் சுரந்தது. புறங்கொடாத மன-உரம் கொண்ட விடலை என்பதால் சுரந்தது.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கடல்", " ", "கிளர்ந்தன்ன", " ", "கட்டூர்", "\n", "நாப்பண்", ",", "\n", "\n", "வெந்து", " ", "வாய்", " ", "மடித்து", "\n", "வேல்", " ", "தலைப்", " ", "பெயரி", ",", "\n", "\n", "தோடு", " ", "உகைத்து", " ", "எழுதரூஉ", ",\n", "துரந்து", " ", "எறி", " ", "ஞாட்பின்", ",", "\n", "\n", "வரு", " ", "படை", " ", "போழ்ந்து", "\n", "வாய்ப்", " ", "பட", " ", "விலங்கி", ",", "\n", "\n", "இடைப்", " ", "படை", " ", "அழுவத்துச்", "\n", "சிதைந்து", " ", "வேறாகிய", ",      5", "\n", "\n", "சிறப்புடையாளன்", " ", "மாண்பு", " ", "கண்டருளி", ",", "\n", "\n", "வாடு", " ", "முலை", " ", "ஊறிச்", "\n", "சுரந்தன", "\n", "\n", "ஓடாப்", " ", "பூட்கை", " ", "விடலை", "\n", "தாய்க்கே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "உவகைக்", " ", "கலுழ்ச்சி", ".", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இடைப்படை அழுவம்", "துரந்து எறி ஞாட்பு", "\n", "\n", "\n", "\n"]},
{"link": "https://vaiyan.blogspot.com/2015/05/297.html", "title": "புறநானூறு 297", "content": ["\n", "வேந்தனின் நிலக்கொடை", "உடலெங்கும் வேல்கள் பாய்ந்து கருக்குமட்டையுடன்\nநிற்கும் பனைமரம் போல நிற்கும் இவன் போருக்குப் புறப்படும்போது வேந்தன் வழங்கிய ஊர்கொடையை\n‘இப்போது வேண்டாம்’ என்று கூறிவிட்டு வந்தவன் ஆயிற்றே – என்று பாடல் மறக்குடி மகனைப்\nபாராட்டுகிறது. ", "\n", "\n", "வேல் பாய்ந்து நிற்கும் நிலையில் புரவுநிலம் பெறத் தகுதி உடையவன் எனப்\nபரிந்துரையும் செய்கிறது.", "\n", "\n", "\n", "புரவு நிலமாகச் சிற்றூரை வாங்கிக்கொள்ளுதல்\nபோருக்குப் புறப்படும் இந்த இடத்தில் நான் விரும்பவில்லை – என்றான்.", "\n", "\n", "\n", "சீறூர் – சிற்றூர் – பெருகிக் கிடக்கும்\nதண்ணீரை எருமை விரும்பும்.  இலை-அடை மண்டிக்\nகிடக்கும் தண்ணடை நிலம் அது. கன்றுகளுடன் மரையா துஞ்சும் சீறூர் அது. அங்கே பயிற்றம்பயறு\nஅடித்த கோது கொட்டிக்கிடக்கும் மெத்தையில் அந்த மரையா உறங்கும். அத்தகைய சீறூரை இங்கே\nபெற்றுக்கொள்ள மாட்டேன் என்றான் அவன். போருக்குப் புறப்படும்போது இவ்வாறு சொன்னான்.", "\n", "இப்போது போர்க்களத்தில் நிற்கிறான். கருக்குமட்டையுடன்\nநிற்கும் பனைமரம் போல நிற்கிறான். தன் உடலில் வேல்நுனிகள் பல பாய்ந்திருக்கும் கோலத்துடன்\nநிற்கிறான்.", "\n", "\n", "\n", "\n", "இவனுக்கு இப்போது தண்ணடை நன்செய்நிலம் புரவு\nநிலமாக வழங்குதல் தகும். நீர்நிலைகளில் வாழும் கம்புள் கோழி முட்டையிட்டு வாழும் தண்ணடை\nநிலம் பெற்றுக்கொள்ளும் உரிமை இப்போது இவனுக்கு உண்டு. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பெரு", " ", "நீர்", " ", "மேவல்", "\n", "தண்ணடை", " ", "எருமை", "\n", "\n", "இரு", " ", "மருப்பு", " ", "உறழும்", "\n", "நெடு", " ", "மாண்", " ", "நெற்றின்", "\n", "\n", "பைம்", " ", "பயறு", " ", "உதிர்த்த", "\n", "கோதின்", " ", "கோல்", " ", "அணை", ",", "\n", "\n", "கன்றுடை", " ", "மரை", " ", "ஆத்", "\n", "துஞ்சும்", " ", "சீறூர்க்", "\n", "\n", "கோள்", " ", "இவண்", " ", "வேண்டேம்", ",\n", "புரவே", "; ", "நார்", " ", "அரி 5", "\n", "\n", "நனை", " ", "முதிர்", " ", "சாடி", "\n", "நறவின்", " ", "வாழ்த்தி", ",", "\n", "\n", "துறை", " ", "நனி", " ", "கெழீஇக்", "\n", "கம்புள்", " ", "ஈனும்", "\n", "\n", "தண்ணடை", " ", "பெறுதலும்", " ", "உரித்தே", "\n", "வைந்", " ", "நுதி", "\n", "\n", "நெடு", " ", "வேல்", " ", "பாய்ந்த", "\n", "மார்பின்", ",", "\n", "\n", "மடல்", " ", "வன்", " ", "போந்தையின்", ",\n", "நிற்குமோர்க்கே", ".                 10", "\n", "\n", "\n", "\n", "திணை", " ", "வெட்சி", "; ", "துறை", "\n", "உண்டாட்டு", ".", "\n", "\n...........................................................................", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "கருக்கு மட்டையுடன் நிற்கும்", "ஒற்றைப்பனை போல்", "வேல் பாய்ந்த உடலுடன்", "நின்றானாம் அந்த வீரன்", "\n"]},
{"link": "https://vaiyan.blogspot.com/2015/05/296.html", "title": "புறநானூறு 296", "content": ["\n", "ஏறாண் (ஏறு போன்ற ஆண்மகன்)", "எல்லாருடைய வீட்டிலும் விழுப்புண் பட்ட வீரர்களைப்\nபேணுகின்றனர். வேப்பந்தழையை ஒடித்து வைத்துள்ளனர்.", " ", "(வீட்டில் செருகியும், வேப்பந்தழையில்\nகிடத்தியும், வேப்பந்தழையால் விசிறியும் புண்ணைப் பேய் தீண்டாவண்ணம் பாதுகாக்கின்றனர்)", " ", "\n", "\n", "காஞ்சிப்பண் இசைக்கின்றனர். ", "(புண் வலி தெரியாமல் இருக்க)", " ", "\n", "வெண்சிறு கடுகு எண்ணெய் பூசுகின்றர். ", "\n", "வெண்சிறு கடுகைப் புகைக்கின்றனர். ", "\n", "எல்லா வீடுகளிலும் ‘கல்’ என்ற கமுக்கமான ஒலி.", "\n", "\n", "\n", "\n", "ஒருவன் தேர் மட்டும் மெதுவாகக் காலம் தாழ்ந்து\nவந்துகொண்டிருக்கிறது. அவன் தன் விழுப்புண் பற்றிக் கவலை கொள்ளவில்லை. இவன்மீது வேந்தன்\nசினம் கொள்வானோ? ", "(உடனே வந்து புண்ணை ஆற்றிக்கொள்ளாமைக்காக)", "\n", "\n", "\n", "பண்டைக்காலப் போர்முறை – காலையில் குறிப்பிட்ட\nகாலத்தில் போர்த்தொடக்கப்பறை இரண்டு பக்கங்களிலும் முழங்கப்பட்ட பின்னர் போர் நிகழும்.\nமாலையில் குறிப்பிட்ட காலத்தில் போர்நிறுத்தப் பறை ஒருபக்கத்தில் முழங்கியதும் நிறுத்தப்படும்.\nமறுநாள் தொடரும்.", "\n", "\n", "\n", "\n", "பாடலில் கூறப்பட் மறவன் போர் நின்றதும் திரும்பாமல் புண்ணைப் பற்றிக் கவலைப்படாமல் காலம் கடந்து திரும்புகிறான். ", "\n", "\n", "அதனால் அரசன் சினம் கொள்வானோ எனப் பாடல்\nகுறிப்பிடுகிறது.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வேம்பு", " ", "சினை", " ", "ஒடிப்பவும்", ",\n", "காஞ்சி", " ", "பாடவும்", ",", "\n", "\n", "நெய்யுடைக்", " ", "கையர்", " ", "ஐயவி", " ", "புகைப்பவும்", ",", "\n", "\n", "எல்லா", " ", "மனையும்", " ", "கல்லென்றவ்வே", ";", "\n", "\n", "வேந்து", " ", "உடன்று", " ", "எறிவான்\nகொல்லோ", "\n", "\n", "நெடிது", " ", "வந்தன்றால்", " ", "நெடுந்தகை", "\n", "தேரே", "?          5", "\n", "\n", "  ", "\n", "\n", "திணை", " ", "வாகை", "; ", "துறை", "\n", "ஏறாண்", " ", "முல்லை", ".", "\n", "\n", "வெள்ளைமாளர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வேப்பிலை பேயை ", "(நோய்க்கிருமிகளை)த் தடுக்கும்", "\n"]},
{"link": "https://vaiyan.blogspot.com/2015/05/298.html", "title": "புறநானூறு 298", "content": ["\n", "நெடுமொழி", "எனக்கே ", "அழுகையோடு ", "சினம் பொத்துக்கொண்டு வருகிறது - காணும் புலவர் கூறுகிறார்.", " ", "\n", "\n", "தேறல் கள்ளை அரசன் மட்டும் உண்கிறான். ", "\n", "பகைவர் கோட்டையை முற்றுகை இட்டுக்கொண்டிருக்கையில்\nதன் வாயை மடித்து உருமுகிறான். ", "\n", "மறக்குடி மகன் ஒருவனை “நீ முந்திச் செல்” என உருமுகிறான். ", "\n", "\n", "இந்த அரசன் கொடியவன். ", " ", "\n", "\n", "\n", "கோட்டை முற்றுகையைக் கூறும் இந்தப் பாடலை\n– கரந்தை நெடுமொழி எனத் – திணை-துறை பகுத்தவர் குறிப்பிடுவது எதனால் என விளங்கவில்லை", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "எமக்கே", " ", "கலங்கல்", " ", "தருமே", ";\n", "தானே", "\n", "\n", "தேறல்", " ", "உண்ணும்", " ", "மன்னே", ";\n", "நன்றும்", "\n", "\n", "இன்னான்", " ", "மன்ற", " ", "வேந்தே", ",\n", "இனியே", "\n", "\n", "நேரார்", " ", "ஆர்", " ", "எயில்", "\n", "முற்றி", ",", "\n", "\n", "வாய்", " ", "மடித்து", " ", "உரறி", ",\n'", "நீ", " ", "முந்து", "' ", "என்னானே", ".      5", "\n", "\n", "\n", "\n", "திணை", " ", "கரந்தை", "; ", "துறை", "\n", "நெடுமொழி", ".", "\n", "\n", "ஆலியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "போர்க்களம்", "\n"]},
{"link": "https://vaiyan.blogspot.com/2015/05/299.html", "title": "புறநானூறு 299", "content": ["\n", "குதிரை மறம்", "இரண்டு சிற்றூர் மன்னர்களுக்கு இடையே போர். ", "இருவரும் குதிரைமீது வந்து போரிட்டனர். ", "ஒருவன் பருத்திச்செடி வேலியாக விளங்கும் சீறூர்\nமன்னன். ", "அவன் குதிரை உழுந்துச் சக்கையை உண்டு வளர்ந்தது.", "\n", "\n", "மற்றொருவன் தண்ணடை (நன்செய்நிலம்) அரசன். ", "இவன் குதிரை நெய் ஊற்றி மிதித்த சோற்றினைத் தின்று வளர்ந்தது. ", "இது ", "பிடரி மயிர் கத்திரிக்கப்பட்டு\nஅழகிய தோற்றம் கொண்டது. மாலையிட்டு அழகு செய்யப்பட்டது.", "\n", "\n", "உழுந்து-அதர் தின்ற குதிரை போரிடுவோரை விலக்கிக்கொண்டு\nபாய்ந்தது. ", "நெய்ச்சோறு தின்ற குதிரை அந்தக் குதிரைப் பக்கம் செல்லாமல் ஒதுங்கி நின்றது. ", "குதிரைமீது வந்த மன்னர்கள் இவ்வாறு போரிட்டனர். ", "\n", "\n", "குதிரை எப்படி ஒதுங்கி நின்றது?", "\n", "\n", "மாதவிடாய்க் காலத்தில் சமையல் செய்யாமல்\nஓய்ந்திருக்கும் மகளிர் முருகன் கோயிலுக்குள் நுழையாமல் அதன் வெளிப்புறம் நின்று வழிபடுவது\nபோல நெய்ச்சோறு தின்ற குதிரை ஒதுங்கி நின்றது.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பருத்தி", " ", "வேலிச்", " ", "சீறூர்", "\n", "மன்னன்", "\n", "\n", "உழுத்து", " ", "அதர்", " ", "உண்ட", "\n", "ஓய்", " ", "நடைப்", " ", "புரவி", ",", "\n", "\n", "கடல்", " ", "மண்டு", " ", "தோணியின்", ",\n", "படை", " ", "முகம்", " ", "போழ", "\n", "\n", "நெய்மிதி", " ", "அருந்திய", ", ", "கொய்", " ", "சுவல்", " ", "எருத்தின்", ",", "\n", "\n", "தண்ணடை", " ", "மன்னர்", ", ", "தாருடைப்", "\n", "புரவி", ",               5", "\n", "\n", "அணங்குடை", " ", "முருகன்", " ", "கோட்டத்துக்", "\n", "\n", "கலம்", " ", "தொடா", " ", "மகளிரின்", ",\n", "இகந்து", " ", "நின்றவ்வே", ".", "\n", "\n", "\n", "\n", "திணை", " ", "நொச்சி", "; ", "துறை", "\n", "குதிரை", " ", "மறம்", ".", "\n", "\n", "பொன்முடியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது திருச்செந்தூர் முருகன் கோயில்", "இது போன்ற முருகன் கோயிலில் வழிபடும் தீட்டுப் பட்டிருக்கும் மகளிர்", "கோயிலுக்குள் நுழையாமல் கோயில் வாயிலுக்கு வெளியே நின்று வழிபடுவது", "பண்டைய ஒழுக்கநெறி", "\n"]},
{"link": "https://vaiyan.blogspot.com/2015/05/300.html", "title": "புறநானூறு 300", "content": ["\n", "தானை மறம்", "தோல் என்பது மார்புக் கவசம். ", "வீரனே! தோல் தா, தோல் தா என்று கேட்கிறாய். ", "நாங்கள் தந்தோம். ", "அதனை அணிந்துகொண்டு பெரிய பாறைக்குப் பின்னால் ஒளிந்துகொள்பவன் போலக்\nகாணப்படுகிறாய்.", "\n", "\n", "\n", "நேற்று நீ ஒரு வீரனை வீழ்த்தினாயே அவன் தம்பி\nஉன்னைக் கொல்வதற்குத் தேடிக்கொண்டிருக்கிறான். தீ கக்கும் எரிமலை போலத் தன் கண்ணைச்\nசுழற்றிக்கொண்டு தேடிக்கொண்டிருக்கிறான். ", "\n", "அவனது பேரூர் அவனுக்குக் கள் வார்த்திருக்கிறது. ", "\n", "அதற்குக் கைம்மாறாக ஓர் இல்லம் கொண்ட கோயிலை \\ அரசனின் அரண்மனையையே \\ வீழ்த்தத் தேடிக்கொண்டிருக்கிறான். ", "\n", "\n", "(நீ ஒளிந்திருப்பதால் பயன் ஒன்றும் இல்லை. அந்த மறவன் உன்னைக் கொல்லாமல் விடமாட்டான்). ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "தோல்", " ", "தா", "; ", "தோல்", "\n", "தா", "' ", "என்றி", "; ", "தோலொடு", "\n", "\n", "துறுகல்", " ", "மறையினும்", " ", "உய்குவை", "\n", "போலாய்", ";", "\n", "\n", "நெருநல்", " ", "எல்லை", " ", "நீ", "\n", "எறிந்தோன்", " ", "தம்பி", ",", "\n", "\n", "அகல்", " ", "பெய்", " ", "குன்றியின்", "\n", "சுழலும்", " ", "கண்ணன்", ",", "\n", "\n", "பேர்", " ", "ஊர்", " ", "அட்ட", "\n", "கள்ளிற்கு           5", "\n", "\n", "ஓர்", " ", "இல்", " ", "கோயில்", "\n", "தேருமால்", " ", "நின்னே", ".", "\n", "\n", "\n", "\n", "\n", "\n", "திணை", " ", "தும்பை", "; ", "துறை", "\n", "தானை", " ", "மறம்", ".", "\n", "\n", "அரிசில்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "தோல் தா என்றான் | பெற்றான் | பாறைக்குப் பின்னால் ஒளிந்துகொள்பவன் போல மறைந்துகொள்கிறான் | கோழை", "\n"]},
{"link": "https://vaiyan.blogspot.com/2015/05/301.html", "title": "புறநானூறு 301", "content": ["\n", "தானை மறம்", "சான்றோர் என்னும் சொல் போரில் அமைதியை நாடும்\nபடைவீரர்களை இங்குக் குறிக்கும்.", "\n", "பலப்பலவாகத் திரண்டிருக்கும் அமைதி நாடும்\nபடைவீரர்களே!", "\n", "உங்களது பாசறையின் முள்வேலி குமரிப்பெண்ணின்\nகூந்தல் போல யாராலும் தொடப்படாமல் உள்ளது என்பது உண்மைதான்.", "\n", "பாசறை ‘கல்’ என்று அமைதியாக இருப்பதும் உண்மைதான்.", "\n", "என்றாலும் முரசு முழங்கி மகிழும் உங்களுடைய\nஅரசாட்சியைப் பாதுகாத்துக்கொள்ளுங்கள்.", "\n", "மருவின்றி ஒளி வீசும் தந்தங்களை உடைய உங்களுடைய\nபோர்யானைகளையும் பாதுகாத்துக்கொள்ளுங்கள்.", "\n", "\n", "\n", "\n", "உங்களது போர்வலிமை எத்தனை நாட்களுக்குத்\nதாங்கும்?", "\n", "\n", "\n", "நீங்கள் தாக்காமல் இருந்தால் பிறர் உங்களைத்\nதாக்கமாட்டார்கள் என்பது எத்தனை நாட்களுக்கு நிற்கும்?", "\n", "நீங்கள் தாக்கினால் எதிர்த்தாக்குதல் செய்யாமலும்\nஇருக்கலாம்.", "\n", "அவர்கள் அவ்வாறு இருப்பது அவர்கள் கருதிய\nபொருள் அன்று.", "\n", "பலம் (=பலராக இருக்கிறோம்) என்று பிறரை இகழ்வதை\nவிட்டொழியுங்கள்.", "\n", "\n", "\n", "\n", "அங்கே பாருங்கள்.", "\n", "\n", "\n", "நிலத்தையெல்லாம் அளப்பது போல் வழி இல்லாத\nஇடங்களிலெல்லாம் வழியமைத்துக்கொண்டு வளநடை போட்டுத் தாவி வரும் போர்க்குதிரைகள் தன்\nவல்லமைப் பண்புகளைப் பாராட்டிக்கொண்டு இரவிலேயே வந்துவிட்டன.", "\n", "உங்களது மறக்குடி-மகன் அந்தக் குதிரைப்படையைத்\nதாக்கவே இல்லை.", "\n", "அரசன் வரும் யானை ஒன்றை மட்டுமே தாக்க விரும்பித்\nதன் வேலை ஓங்கிக்கொண்டிருக்கிறான்.", "\n", "\n", "\n", "\n", "இணைத்து நோக்கத் தக்கவை", "\n", "\n", "\n", "பொருளின்றி உய்த்த போராண் பக்கம்", " – தொல்காப்பியம்\nபுறத்திணையியல் 8 துறைக்கு நச்சினார்க்கினியர் மேற்கோள். ", "\n", "ஒலித்தக்கால் என்னாம் உவரி எலிப்பகை நாகம்\nஉயிர்ப்பக் கெடும்", " – திருக்குறள் 763", "\n", "ஆயிரம் காக்கைக்கு ஓர் கல்", " – பழமொழி 165", "\n", "\n", "\n", "\n", "இப்படி ஒருவன் பலரை வெல்வான் – என்கிறது\nபாடல் ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பல்", " ", "சான்றீரே", "! ", "பல்", "\n", "சான்றீரே", "!", "\n", "\n", "குமரி", " ", "மகளிர்", " ", "கூந்தல்", "\n", "புரைய", ",", "\n", "\n", "அமரின்", " ", "இட்ட", " ", "அரு", "\n", "முள்", " ", "வேலிக்", "\n", "\n", "கல்லென்", " ", "பாசறைப்", " ", "பல்", "\n", "சான்றீரே", "!", "\n", "\n", "முரசு", " ", "முழங்கு", " ", "தானை", "\n", "நும்", " ", "அரசும்", " ", "ஓம்புமின்", ";           5", "\n", "\n", "ஒளிறு", " ", "ஏந்து", " ", "மருப்பின்", "\n", "நும்", " ", "களிறும்", " ", "போற்றுமின்", ";", "\n", "\n", "எனை", " ", "நாள்", " ", "தங்கும்", "\n", "நும்", " ", "போரே", ", ", "அனை", " ", "நாள்", "\n", "\n", "எறியார்", " ", "எறிதல்", " ", "யாவணது", "?\n", "எறிந்தோர்", "\n", "\n", "எதிர்", " ", "சென்று", " ", "எறிதலும்செல்லான்", ";\n", "அதனால்", "\n", "\n", "அறிந்தோர்", " ", "யார்", ", ", "அவன்", " ", "கண்ணிய", "\n", "பொருளே", "?           10", "\n", "\n", "'", "பலம்", "' ", "என்று", " ", "இகழ்தல்", "\n", "ஓம்புமின்", "; ", "உதுக்", " ", "காண்", "\n", "\n", "நிலன்", " ", "அளப்பன்ன", " ", "நில்லாக்", "\n", "குறு", " ", "நெறி", ",", "\n", "\n", "வண்", " ", "பரிப்", " ", "புரவிப்", "\n", "பண்பு", " ", "பாராட்டி", ",", "\n", "\n", "எல்லிடைப்", " ", "படர்தந்தோனே", "; ", "கல்லென", "\n", "\n", "வேந்து", " ", "ஊர்", " ", "யானைக்கு", "\n", "அல்லது", ",            15", "\n", "\n", "ஏந்துவன்", " ", "போலான்", ", ", "தன்", " ", "இலங்கு", "\n", "இலை", " ", "வேலே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "தானை", " ", "மறம்", ".", "\n", "\n", "ஆவூர்", " ", "மூலங்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "குதிரைப்படை", "இதனைத் தாக்குதல் அந்த வீரனின்", "இலக்கு அன்று", "யானைமேல் வரும் அரசனைத் தாக்குவதே", "அவன் இலக்கு", "\n"]},
{"link": "https://vaiyan.blogspot.com/2015/05/302.html", "title": "புறநானூறு 302", "content": ["\n", "குதிரை மறம்", "காளை ஒருவன் வேல் வீசி வீழ்த்திய போர்களிறுகளின்\nஎண்ணிக்கை வானத்து விண்மீனின் எண்ணிக்கை, பெய்யும் மழையில் உள்ள நீர்த்துளிகளின் எண்ணிக்கை ஆகியவற்றை\nவிட அதிகம் என்று இந்தப் பாடல் பாராட்டுகிறது.", "\n", "\n", "\n", "காளையின் குதிரை", "\n", "\n", "\n", "மூங்கில் வெடிப்பது போல ‘டப், டப்’ என்று\nதாவித் துள்ளிப் பாய்ந்தது. (வளைத்து விட்ட மூங்கில் விசிவது போலத் தாவிப் பாய்ந்தது\nஎனக் காட்டுகிறது, பழைய உரை)", "\n", "\n", "\n", "\n", "காளையின் ஊர்", "\n", "\n", "\n", "கரம்பு நிலம். என்றாலும் வறுமை (நிரப்பு\n< நிரம்பு) இல்லாத ஊர். பாணர் வாழும் ஊர். நரந்தம் பூப் பூத்திருக்கும் கொடியை யாழின்\nவளைவுக் கோட்டில் சுற்றிக்கொண்டு இசை கூட்டும் பாணர் வாழும் ஊர். விருதாகப் பெற்ற பொற்றாமரைப்\nபூவைக் கூந்தலில் சூடிக்கொண்டிருக்கும் பாணர்-மகளிர் வாழும் ஊர்.", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வெடி", " ", "வேய்", " ", "கொள்வது", "\n", "போல", " ", "ஓடி", ",", "\n", "\n", "தாவுபு", " ", "உகளும்", ", ", "மாவே", ";\n", "பூவே", ",", "\n", "\n", "விளங்குஇழை", " ", "மகளிர்", " ", "கூந்தல்", " ", "கொண்ட", ";", "\n", "\n", "நரந்தப்", " ", "பல்", " ", "காழ்க்", "\n", "கோதை", " ", "சுற்றிய", "\n", "\n", "ஐது", " ", "அமை", " ", "பாணி", "\n", "வணர்", " ", "கோட்டுச்", " ", "சீறியாழ்க்    5", "\n", "\n", "கை", " ", "வார்", " ", "நரம்பின்", "\n", "பாணர்க்கு", " ", "ஓக்கிய", ",", "\n", "\n", "நிரம்பா", " ", "இயல்பின்", " ", "கரம்பைச்", "\n", "சீறூர்", ";", "\n", "\n", "நோக்கினர்ச்", " ", "செகுக்கும்", " ", "காளை", " ", "ஊக்கி", ",", "\n", "\n", "வேலின்", " ", "அட்ட", " ", "களிறு", "\n", "பெயர்த்து", " ", "எண்ணின்", ",", "\n", "\n", "விண்", " ", "இவர்", " ", "விசும்பின்", "\n", "மீனும்", ",   10", "\n", "\n", "தண்", " ", "பெயல்", " ", "உறையும்", ",\n", "உறை", " ", "ஆற்றாவே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "குதிரை", " ", "மறம்", ".", "\n", "\n", "வெறி", " ", "பாடிய", " ", "காமக்கண்ணியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இலையில் தண்பெயல் உறை", "\n", "\n", "\n", "\n"]},
{"link": "https://vaiyan.blogspot.com/2015/05/303.html", "title": "புறநானூறு 303", "content": ["\n", "குதிரை மறம்", "தன் வீரத்தைக் காட்டும் குதிரை வீரன்\nஒருவன்", "அவன் ", "வீரத்தைக் காணும் மற்றொருவன்", "\n", "\n", "\n", "காணும் வீரன்", "\n", "\n", "\n", "பலரும் புகழும் பகைவேந்தன் படையை, கடலின்\nநடுவே திமில்படகு செல்வதுபோல ஊடுருவிச் சென்று அந்த வேந்தனின் ஆண்யானையை அதன் பெண்யானை\nபுலம்பும்படி நேற்று வீழ்த்திய வீரன் நான். ", "\n", "\n", "காட்டும் வீரன்", "\n", "\n", "\n", "நிலம் பின்னோக்கிச் செல்வது போலத் தோன்றும்படி\nதன் கால்-குளம்பு நிலத்தில் பதியும்படியும், நெஞ்சம் கலங்கும்படியும் வளைந்தோடும் குதிரை\nமேல் அந்த வீரன் வந்தான். அவனை ஏளனம் செய்தவர்களையெல்லாம் கொன்று குவித்துவிட்டு வந்தான்.\nஅப்படி வந்த அந்தக் காளையின் நெஞ்சில் வேல் ஆழமாகப் பதிந்திருந்தது. ஆந்த வேலைக் கையில்\nபிடித்து ஆட்டிக் காட்டிக்கொண்டே குதிரைமீது வந்தான். அதனை நான் காணவேண்டும் என்தற்காகவே\nஎன் முன் வந்தான்.", "\n", "\n", "\n", "என்னே வீரம்!   ", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "நிலம்", " ", "பிறக்கிடுவது", " ", "போலக்", "\n", "குளம்பு", " ", "குடையூஉ", ",", "\n", "\n", "உள்ளம்", " ", "அழிக்கும்", " ", "கொட்பின்", "\n", "மான்மேல்", "\n", "\n", "எள்ளுநர்ச்", " ", "செகுக்கும்", " ", "காளை", " ", "கூர்த்த", "\n", "\n", "வெந்", " ", "திறல்", " ", "எஃகம்", "\n", "நெஞ்சு", " ", "வடு", " ", "விளைப்ப", "\n", "\n", "ஆட்டிக்", " ", "காணிய", " ", "வருமே", "\n", "நெருநை", ",       5", "\n", "\n", "உரைசால்", " ", "சிறப்பின்", " ", "வேந்தர்", "\n", "முன்னர்", ",", "\n", "\n", "கரை", " ", "பொரு", " ", "முந்நீர்த்", "\n", "திமிலின்", " ", "போழ்ந்து", ", ", "அவர்", "\n", "\n", "கயந்தலை", " ", "மடப்", " ", "பிடி", "\n", "புலம்ப", ",", "\n", "\n", "இலங்கு", " ", "மருப்பு", " ", "யானை", "\n", "எறிந்த", " ", "எற்கே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "குதிரை", " ", "மறம்", ".", "\n", "\n", "எருமை", " ", "வெளியனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வேல் வீசச் செல்லும் ", "குதிரை-வீரன் இவன்", "மார்பில் பாய்ந்த வேலை ", "ஆட்டிக் காட்டிக்கொண்டு", "குதிரைமேல் வரும் வீரன்", "பாடல் காட்டும் வீரன்", "\n", "\n", "\n", "\n"]},
{"link": "https://vaiyan.blogspot.com/2015/05/305.html", "title": "புறநானூறு 305", "content": ["\n", "பார்ப்பன வாகை", "பார்ப்பான் ஒருவன் எதோ சொன்னான். ", "போர் முற்றுகை\nவிலக்கிக்கொள்ளப்பட்டது. ", "மிகவும் நன்று – இவ்வாறு பாடல் கூறுகிறது.", "\n", "\n", "\n", "அந்தப் பார்ப்பான் பசலைக்கொடி போல் வாடிய\nஇடுப்பினை உடையவன். மென்மையாக ஊர்ந்து நடப்பவன். ", "\n", "பச்சை மனம் கொண்டவன். ", "\n", "அவன் இரவு வேளையில்\nவந்தான். ", "\n", "அரண்மனை வாயிலில் யாராலும் தடுத்து நிறுத்தப்படாமல் உள்ளே சென்றான். ", "\n", "\n", "ஏதோ சில\nசொல் சொன்னான். (தூது). ", "\n", "\n", "அதனைக் கேட்டதும் முற்றுகை இட்டவர் மதிலில் ஏறச் சாத்திய ஏணியை\nஎடுத்துவிட்டனர். (முற்றுகையை விட்டுவிட்டனர்). அடைக்கப்பட்டிருந்த கோட்டைக் கதவின்\nசீப்பு (கீழ்த்தாழ்ப்பாள்) களையப்பட்டது. (கோட்டைக்கதவு திறந்து விடப்பட்டது).", "\n", "\n", "\n", "\n", "போர் நின்றது. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வயலைக்", " ", "கொடியின்", " ", "வாடிய", "\n", "மருங்குல்", ",", "\n", "\n", "உயவல்", " ", "ஊர்தி", ", ", "பயலைப்", "\n", "பார்ப்பான்", "\n", "\n", "எல்லி", " ", "வந்து", " ", "நில்லாது", "\n", "புக்கு", ",", "\n", "\n", "சொல்லிய", " ", "சொல்லோ", " ", "சிலவே", ";\n", "அதற்கே", "\n", "\n", "ஏணியும்", " ", "சீப்பும்", " ", "மாற்றி", ",   5", "\n", "\n", "மாண்", " ", "வினை", " ", "யானையும்", "\n", "மணி", " ", "களைந்தனவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "பார்ப்பன", " ", "வாகை", ".", "\n", "\n", "மதுரை", " ", "வேளாசான்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இப்படிப்பட்ட ஒரு பார்ப்பான் தூது", "முற்றுகைப் போரை நிறுத்தியது", "\n", "\n", "\n", "\n"]},
{"link": "https://vaiyan.blogspot.com/2015/05/304.html", "title": "புறநானூறு 304", "content": ["\n", "குதிரை மறம்", "படைவீரன் ஒருவன் பகைவீரன் ஒருவனைப் பாராட்டுகின்றான்.\nதன் படையில் இருக்கும் குதிரைவீரன் ஒருவனிடம் சொல்கிறான்.", "\n", "\n", "\n", "காதில் வளைந்த குழை அணிந்திருக்கும் பெண்ணுக்கு\nமாலை சூட்டுவது போல நீ உன் குதிரைக்கு மாலை சூட்டுகிறாய்.", "\n", "நடுங்கவைக்கும் பனிக்குளிரைப் போக்குவதற்காக\nநார் விலக்கி விளைந்த அரி என்னும் போதைநீரை உட்கொள்கிறாய்.", "\n", "காற்றின் வேகத்தைப் பின்னுக்குத் தள்ளிப்\nபாயும் குதிரையை அணியமாக்குகிறாய்.", "\n", "\n", "\n", "\n", "ஒன்று நினைவில் கொள்வாயாக.", "\n", "\n", "\n", "நேற்று என் முன்னோனை (அண்ணனை, அரசனை)க் கொன்றவன்\nதன் தம்பியையும் ஒன்றுசேர்த்துக்கொண்டு “நாளை போர் செய்வேன்” என்று கூறினானாம்.", "\n", "இன்று பசிப்புண்ணால் வலிக்கும் தன் வயிற்றுக்கு\nஉணவுகூடத் தராமல் தன் குதிரைமேல் வருகிறானாம். அதனைக் கேள்வியுற்றதும் வெற்றிமுரசு\nகொட்டி வெற்றிப்போர்களைக் கண்ட வேந்தன் பாசறையில் உள்ளோர் நடுங்குகின்றனர். ", "அவன் சொன்ன\nசொல் இரண்டாக ஆகப்போவது இல்லை. ஒரே சொல்லாகும்படி செய்து முடிப்பான்.", "\n", "\n", "\n", "\n", "(ஆகவே கவனமாகப் போரிடு). ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கொடுங்", " ", "குழை", " ", "மகளிர்", "\n", "கோதை", " ", "சூட்டி", ",", "\n", "\n", "நடுங்கு", " ", "பனிக்", " ", "களைஇயர்", "\n", "நார்", " ", "அரி", " ", "பருகி", ",", "\n", "\n", "வளி", " ", "தொழில்", " ", "ஒழிக்கும்", "\n", "வண்", " ", "பரிப்", " ", "புரவி", "\n", "\n", "பண்ணற்கு", " ", "விரைதி", ", ", "நீயே", "; '", "நெருநை", ",", "\n", "\n", "எம்முன்", " ", "தப்பியோன்", " ", "தம்பியொடு", ",\n", "ஒராங்கு           5", "\n", "\n", "நாளைச்", " ", "செய்குவென்", " ", "அமர்", "'\n", "எனக்", " ", "கூறி", ",", "\n", "\n", "புன்", " ", "வயிறு", " ", "அருத்தலும்", "\n", "செல்லான்", ", ", "வன்", " ", "மான்", "\n", "\n", "கடவும்", " ", "என்ப", ", ", "பெரிதே", ";\n", "அது", " ", "கேட்டு", ",", "\n", "\n", "வலம்", " ", "படு", " ", "முரசின்", "\n", "வெல்", " ", "போர்", " ", "வேந்தன்", "\n", "\n", "இலங்கு", " ", "இரும்", " ", "பாசறை", "\n", "நடுங்கின்று 10", "\n", "\n", "'", "இரண்டு", " ", "ஆகாது", " ", "அவன்", "\n", "கூறியது", "' ", "எனவே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "குதிரை", " ", "மறம்", ".", "\n", "\n", "அரிசில்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "குதிரையை அணியமாக்கும் சிலை", "பாடலில்", "குதிரைக்கு மாலையும் சூட்டி", "அணியமாக்குகிறான்", "\n", "\n", "\n", "\n"]},
{"link": "https://vaiyan.blogspot.com/2015/05/306.html", "title": "புறநானூறு 306", "content": ["\n", "மூதில் முல்லை", "அந்த முதுகுடிப் பெண் நடுகல் கடவுளை வழிபட்டாள்.", " ", "\n", "\n", "\n", "விருந்தினர்கள் என் இல்லத்துக்கு வரவேண்டும்.", "\n", "என் கணவனுக்கும், வேந்தனுக்கும் நாடு விரிவாக்கும்\nபகைவனோடு போர் வரவேண்டும்.", "\n", "\n", "\n", "\n", "அவள் கடவுளைக் கேட்ட வரங்கள் இவை இரண்டு\nமட்டுமே. ", "(போர் மூண்டால் கணவன் வெற்றி பெறுவான் என்பது ", "அவளது அலாதி நம்பிக்கை). ", "\n", "\n", "\n", "அவள் தழைத்து வளர்ந்த மென்மையான கூந்தலை\nஉடையவள். ", "\n", "அரிவை பருவத்தவள். (18-24 ஆண்டு). ", "\n", "சிற்றூரில் வாழ்பவள். ", "\n", "அரிதாக நீர் ஊறும்\nகூவல்-கிணறுகளைக் கொண்ட ஊர் அது. ", "\n", "கழல்-முள் வேலியைக் கொண்ட ஊர் அது. ", "\n", "ஆண் யானைகள் ஒன்றோடொன்று\nபோரிண்டுக்கொள்ளும்போது மிதிபட்டுக் கலங்கும் கழல்முள் வேலி அது. ", "\n", "\n", "(கழல்முள்ளைக் கழல்கொடி\nஎன்று பழைய உரை குறிப்பிடுகிறது. ", "இது வரப்பூலா-முள் அல்லது ", "இண்ட-முள், இண்டு-முள் எனவும்\nகொள்ளத் தகும்).  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "களிறு", " ", "பொரக்", " ", "கலங்கு", ",\n", "கழல்", " ", "முள்", " ", "வேலி", ",", "\n", "\n", "அரிது", " ", "உண்", " ", "கூவல்", ",\n", "அம்", " ", "குடிச்", " ", "சீறூர்", "\n", "\n", "ஒலி", " ", "மென்", " ", "கூந்தல்", "\n", "ஒள்", " ", "நுதல்", " ", "அரிவை", "\n", "\n", "நடுகல்", " ", "கை", " ", "தொழுது", "\n", "பரவும்", ", ", "ஒடியாது", ";", "\n", "\n", "விருந்து", " ", "எதிர்", " ", "பெறுகதில்", " ", "யானே", ";\n", "என்னையும்   5", "\n", "\n", "ஒ", " ... ... ... ... ... ... ...", "வேந்தனொடு", "\n", "\n", "நாடுதரு", " ", "விழுப்", " ", "பகை", "\n", "எய்துக", " ", "எனவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "அள்ளூர்", " ", "நன்முல்லையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இண்டு என்னும் கழல்முள்", "இந்த முள்வேலி கொண்டது ", "பாடலில் வரும் சிற்றூர்", "\n"]},
{"link": "https://vaiyan.blogspot.com/2015/05/307.html", "title": "புறநானூறு 307", "content": ["\n", "களிற்றுடனிலை", "போர்க்களத்தில் வேந்தன் தன் களிற்றோடு மாண்டான்.\nஅவன் உடல் எங்கு உள்ளதோ என்று தேடிக் கலங்குவதாகப் பாடல் அமைந்துள்ளது.", "\n", "\n", "\n", "உமணர் உப்பு விற்கச் செல்வர். எருதுகள் பல\nபூட்டிய வண்டியில் உப்பை ஏற்றிக்கொண்டு செல்வர். அப்போது ஏதாவது ஓர் எருது முடம் பட்டு\nவண்டி இழுக்க முடியாத நிலைமை எய்தினால் அப்போது அதற்கு நீரும் புல்லும் தராமல் யாருமில்லாத\nஓரிடத்தில் விட்டுவிட்டுச் சென்றுவிடுவர். (அது விலங்குக்கு இரையாகும்).", "\n", "\n", "\n", "\n", "அப்படி விடப்பட்ட முட எருது போல வேந்தனின்\nகளிறு போர்க்களத்தில் சாய்ந்தது. அதனைக் கண்டு இரக்கம் கொண்ட வேந்தனாகிய புரைமையோன்\n(உயர்ந்த பண்பாளன்) “இக் களத்தில் தானும் உயிர் துறப்பதைத் தவிர வேறு நற்செயல் இல்லை”\nஎன்று நெஞ்சொடிந்து முடிவெடுத்தான். (பண் கொளல் = களிற்றின் புண்ணை ஆற்றிப் பண்பாக்கிக்கொள்ளுதல்\nஅரிது என முடிவெடுத்தான்). பகைவர் தாக்குதலில் அந்தக் களிற்றுடன் மாண்டான். ", "\n", "\n", "\n", "புலவர் கலங்குகிறார்.", "\n", "\n", "\n", "\n", "எனக்குத் துணையாக இருந்த என் தலைவன் (வேந்தன்)\nஇப்போது எங்கு உள்ளானோ? பகைவர் தாக்குதலில் குன்றம் போன்ற தன் களிற்றோடு சேர்ந்து தாக்கப்பட்டு\nஉயிர் இழந்தவன் இப்போது எங்கு உள்ளானோ?", "\n", "எங்குப் பார்த்தாலும் வம்பலர் (புதியவர்)\nதோற்றம்தான் தெரிகிறது.", "\n", "அந்த வம்பலர் உதிரும் ஊகம் புல்லின் முதிர்ந்த\nபூக்களைத் தன் பறந்துகிடக்கும் பறட்டைத்தலை மயிரில் சூடிக்கொண்டுள்ளனர். ", "\n", "அது அவர்களின்\nதலையில் அணிலின் வேனல் (வெள்ளை) வால் போலக் காணப்படுகிறது.", "\n", "\n", "\n", "\n", "வம்பலர் தோன்றும் இந்தப் போர்க்களத்தில்\nஎன் தலைவன் உடலம் எங்குக் கிடக்கிறதோ தெரியவில்லையே. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஆசு", " ", "ஆகு", " ", "எந்தை", "\n", "யாண்டு", " ", "உளன்கொல்லோ", "?", "\n", "\n", "குன்றத்து", " ", "அன்ன", " ", "களிற்றொடு", " ", "பட்டோன்", ";", "\n", "\n", "வம்பலன்", " ", "போலத்", " ", "தோன்றும்", ";\n", "உதுக்காண்", ";", "\n", "\n", "வேனல்", " ", "வரி", " ", "அணில்", "\n", "வாலத்து", " ", "அன்ன", ",", "\n", "\n", "கான", " ", "ஊகின்", " ", "கழன்று", "\n", "உகு", " ", "முது", " ", "வீ         5", "\n", "\n", "அரியல்", " ", "வான்", " ", "குழல்", "\n", "சுரியல்", " ", "தங்க", ",", "\n", "\n", "நீரும்", " ", "புல்லும்", " ", "ஈயாது", ",\n", "உமணர்", "\n", "\n", "யாரும்", " ", "இல்", " ", "ஒரு", "\n", "சிறை", " ", "முடத்தொடு", " ", "துறந்த", "\n", "\n", "வாழா", " ", "வான்", " ", "பகடு", "\n", "ஏய்ப்ப", ", ", "தெறுவர்", "\n", "\n", "பேர்", " ", "உயிர்", " ", "கொள்ளும்", "\n", "மாதோ", "; ", "அது", " ", "கண்டு", ",                   10", "\n", "\n", "வெஞ்", " ", "சின", " ", "யானை", "\n", "வேந்தனும்", ", '", "இக்", " ", "களத்து", ",", "\n", "\n", "எஞ்சலின்", " ", "சிறந்தது", " ", "பிறிது", " ", "ஒன்று", " ", "இல்", "'\n", "என", ",", "\n", "\n", "பண்", " ", "கொளற்கு", " ", "அருமை", "\n", "நோக்கி", ",", "\n", "\n", "நெஞ்சு", " ", "அற", " ", "வீழ்ந்த", "\n", "புரைமையோனே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "களிற்றுடனிலை", ".", "\n", "\n........................................................................", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "அணில் வால் போலப் பூத்திருந்த ஊகம் புல்லை", "வம்பலர் தலையில் சூடிக்கொண்டிருந்தார்களாம்", "காட்டில் வாழ்வோர்", "தலைப்பாகையில் இதனைச் செருகிக்கொள்வர்", "\n", "\n", "\n", "\n"]},
{"link": "https://vaiyan.blogspot.com/2015/05/308.html", "title": "புறநானூறு 308", "content": ["\n", "மூதில் முல்லை", "சிற்றரசன் பெருவேந்தனைப் புறங்கண்டது பற்றிக்\nகூறும் பாடல் இது.", "\n", "\n", "புலவர் பாணனுக்குச் சொல்வதாக இந்தப் பாடல்\nஅமைந்துள்ளது. ", "\n", "\n", "\n", "பாணன்", "\n", "\n", "\n", "\n", "சீரியாழின் நலமும், நயமும் அறிந்த பாணன்\nஅவன். ", "\n", "அந்த யாழில் நயமாக வரும் பண் மிஞிறு என்னும்\nவண்டின் இசை போல் இருக்கும். ", "\n", "பச்சை என்பது யாழின் போர்வை. ", "\n", "அது மின்னல் போல் இருக்கும். ", "\n", "அதன் நரம்பு பொன்-கம்பி போல் இருக்கும்.", "\n", "\n", "\n", "\n", "\n", "நிகழ்வு", "\n", "\n", "\n", "\n", "சீறூர் மன்னன் சிறிய இலைப்பகுதியை உடைய தன்\nஎஃகம் என்னும் வேலை வீசினான்.", "\n", "அது வேந்தன் ஊர்ந்துவந்த யானையின் முகத்தில்\nபாய்ந்தது.", "\n", "சினம் கொண்ட வேந்தன் தன் வேலை வீசினான்.", "\n", "அது என் தலைவனாகிய சீறூர் மன்னன் மார்பில்\nபாய்ந்தது.", "\n", "நம்முடைய பெருவிறல் (பெரும்-வெற்றியாளன், சீறூர் மன்னன்)\nதன் நெஞ்சில் பாய்ந்த வேலைப் பிடுங்கி வீசினான். ", "\n", "அப்போது அங்கிருந்த யானைகள் எல்லாமே\nதம் பெண்யானைகள் கண்டு நாணும்பட்டித் திரும்பி ஓடின. ", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பொன்", " ", "வார்ந்தன்ன", " ", "புரி", "\n", "அடங்கு", " ", "நரம்பின்", ",", "\n", "\n", "மின்", " ", "நேர்", " ", "பச்சை", ",\n", "மிஞிற்றுக்", " ", "குரல்", " ", "சீறியாழ்", "\n", "\n", "நன்மை", " ", "நிறைந்த", " ", "நய", "\n", "வரு", " ", "பாண", "!", "\n", "\n", "சீறூர்", " ", "மன்னன்", " ", "சிறியிலை", "\n", "எஃகம்", "\n", "\n", "வேந்து", " ", "ஊர்", " ", "யானை", "\n", "ஏந்து", " ", "முகத்ததுவே", ";          5", "\n", "\n", "வேந்து", " ", "உடன்று", " ", "எறிந்த", "\n", "வேலே", ", ", "என்னை", "\n", "\n", "சாந்து", " ", "ஆர்", " ", "அகலம்", "\n", "உளம்", " ", "கழிந்தன்றே", ";", "\n", "\n", "உளம்", " ", "கழி", " ", "சுடர்ப்", "\n", "படை", " ", "ஏந்தி", ", ", "நம்", " ", "பெருவிறல்", "\n", "\n", "ஓச்சினன்", " ", "துரந்த", " ", "காலை", ", ", "மற்றவன்", "\n", "\n", "புன்", " ", "தலை", " ", "மடப்", "\n", "பிடி", " ", "நாண", ",            10", "\n", "\n", "குஞ்சரம்", " ", "எல்லாம்", " ", "புறக்கொடுத்தனவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "கோவூர்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வேறுபாடு ", "\n"]},
{"link": "https://vaiyan.blogspot.com/2015/05/309.html", "title": "புறநானூறு 309", "content": ["\n", "\n", "நூழிலாட்டு", "நேரலைப் படம்", " ", "\n", "மாற்றான் பாசறையில் உள்ளோர் ", "மனம் கலங்கும் ஒளி ", "(புகழ்)", "\nஉடையவன் ஒருவனைப் ", "போற்றுகின்றது இந்தப் பாடல்.", "\n", "\n", "இரும்பு = இரும்பாலான படைக்கருவிகள்", "\n", "\n", "இரும்பாலான படைக்கருவிகள் சிதையும்படிப் பகைவரைத் தாக்கி\nபோரில் வெற்றி பெறுதல் பிறருக்கும் எளிய செயல். ", "\n", "\n", "ஆனால்", "\n", "\n", "நல்லபாம்பு வாழும் புற்றைப் போலவும்", "\n", "\n", "அரிமா ", "(சிங்கம்)", " திரியும் ஆனிரை மன்றம்\n", "(மன்று, மந்தை என்பர்) ", "போலவும்", "\n", "\n", "மாற்ற முடியாத வலிமை கொண்ட மாற்றான் ", "(பகவர்)", "\nபாசறையில் இருப்பவர்கள், “அந்தப் பாசறையில் அவன் இருக்கிறானே\" என எண்ணி நடுங்கச்செய்யும்\nஒளியுடன் (அச்சம் தரும் புகழுடன்) ", "நீண்ட வேலை வலப்பக்கமாக உயர்த்திக்கொண்டிருத்தல் என் தலைவனிடம்\nமட்டுந்தான் உள்ளது. ", "நினைத்ததும் கலங்கச் செய்யும் வீரப்புகழ் இது.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "இரும்பு", " ", "முகம்", " ", "சிதைய", "\n", "நூறி", ", ", "ஒன்னார்", "\n", "\n", "இருஞ்", " ", "சமம்", " ", "கடத்தல்", "\n", "ஏனோர்க்கும்", " ", "எளிதே", ";", "\n", "\n", "நல்", " ", "அரா", " ", "உறையும்", "\n", "புற்றம்", " ", "போலவும்", ",", "\n", "\n", "கொல்", " ", "ஏறு", " ", "திரிதரு", "\n", "மன்றம்", " ", "போலவும்", ",", "\n", "\n", "மாற்று", " ", "அருந்", " ", "துப்பின்", "\n", "மாற்றோர்", ", '", "பாசறை       5", "\n", "\n", "உளன்", "' ", "என", " ", "வெரூஉம்", "\n", "ஓர்", " ", "ஒளி", "\n", "\n", "வலன்", " ", "உயர்", " ", "நெடு", "\n", "வேல்", " ", "என்னைகண்ணதுவே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "நூழிலாட்டு", ".", "\n", "\n", "மதுரை", " ", "இளங்கண்ணிக்", " ", "கௌசிகனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n"]},
{"link": "https://vaiyan.blogspot.com/2015/05/310.html", "title": "புறநானூறு 310", "content": ["\n", "நூழிலாட்டு * மூதின்முல்லை", "\n", "\n", "\n", "அன்றும் இன்றும் அஞ்சியின் ", "(அஞ்சி - ஒரு\nகுறுநில மன்னன் பெயர்) ", "தாய்க்கு வருத்தம். வெவ்வேறு வருத்தம்.", "\n", "\n", "நொந்த வருத்தம்", "\n", "\n", "\n", "அன்று கிண்ணத்தில் பால் ஊட்டினாள். அஞ்சி\nஅதனை உண்ண மறுத்தான். அவளுக்கு அப்போது சினம் வரவில்லை. என்றாலும் கையில் கோலை வைத்துக்கொண்டு\nஅவனை அடித்தாள். அப்போது உயவெடு (அசந்துபோய்) வருந்தினாள்.", "\n", "\n", "\n", "\n", "இன்ப வருத்தம்", "\n", "\n", "\n", "இப்போதும் வருந்துகிறாள். அன்றைக்கு முதல்நாள்\nஅவளது கணவன் போரில் வீழ்ந்தான். அதனை அவன் மகன் உன்னிலன் ", "(நினைத்துப்பார்க்கவில்லை)", ".\nஅன்று போர்களம் சென்றான். பகைமன்னன் பட்டத்து யானையை வீழ்த்தினான். பகைவனின் அம்பு\nபுண்ணில் தைத்திருக்கும் நிலையில் தன் கையிலிருந்த கேடயத்தின் மேல் விழுந்துகிடக்கிறான்.\nஇளந்தாடி அரும்பும் பருவத்தவன் அவன். இது கண்ட தாய்க்கு இன்ப வருத்தம்.  ", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பால்", " ", "கொண்டு", " ", "மடுப்பவும்", "\n", "உண்ணான்", " ", "ஆகலின்", ",", "\n", "\n", "செறாஅது", " ", "ஓச்சிய", " ", "சிறு", "\n", "கோல்", " ", "அஞ்சியொடு", ",", "\n", "\n", "உயவொடு", " ", "வருந்தும்", " ", "மன்னே", "!\n", "இனியே", "\n", "\n", "புகர்", " ", "நிறம்", " ", "கொண்ட", "\n", "களிறு", " ", "அட்டு", " ", "ஆனான்", ",", "\n", "\n", "முன்நாள்", " ", "வீழ்ந்த", " ", "உரவோர்", " ", "மகனே", ",     5", "\n", "\n", "உன்னிலன்", " ", "என்னும்", ", ", "புண்", " ", "ஒன்று", " ", "அம்பு", "\n", "\n", "மான்", " ", "உளை", " ", "அன்ன", "\n", "குடுமித்", "\n", "\n", "தோல்", " ", "மிசைக்", " ", "கிடந்த", "\n", "புல்", " ", "அணலோனே", ".", "\n", "\n", "\n", "\n\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "படம்", "வெண்ணெய் திருடினான் என்று கண்ணனைத் தாய்", "கோலால் ஓச்சும் காட்சி", "பாடல்", "கிண்ணத்தில் தந்த பாலை அருந்தவில்லை என்று தாய்", "செறாது", "சிறுகோல் ஓச்சும் காட்சி", "\n"]},
{"link": "https://vaiyan.blogspot.com/2015/05/311.html", "title": "புறநானூறு 311", "content": ["\n", "நூழிலாட்டு", "போர்க்களத்தில் சிறப்புற்றுச் சிவந்து பாயும்\nஇவன் கண்ணை ஒரு கேடயத்தால் மறைப்பதற்கு யாருமே இல்லையா? எல்லாரையும் கொன்று குவிக்கிறானே!", "\n", "\n", "யார் இவன்?", "\n", "\n", "களர் நிலத்தில் கூவல்-மண்ணைத் தோண்டி எடுத்துத்\nதுணியில் கலந்து நீரில் வெளுத்துத் தருபவள் புலைத்தி (வண்ணாத்தி). அவள் துவைத்துத்\nதந்த தூய வெண்ணிற ஆடையை இவன் உடுத்திக்கொண்டான். அந்த ஆடை அழுக்காகும்படி மரத்தழைகள்\nஎருவாகிக் கிடக்கும் மறுகில் (தெருவில்) வந்து அமர்ந்துகொண்டான். பலரது குறைகளையும்\nகேட்டு அவற்றைத் தீர்த்துவைத்தான். அவன் மலர்மாலை அணிந்த மார்பினன். அந்த இவனது கண்ணைத்தான்\nயாராவது மறைக்க வேண்டும். ", "\n", "\n", "போரை விரும்பாத புலவர் ஔவையார் இவ்வாறு கூறுகிறார்.\n", "\n", "\n", "தொண்டைமானிடம் தூது சென்றதை இங்கு எண்ணிப்பார்த்தல்\nநன்று. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "களர்ப்", " ", "படு", " ", "கூவல்", "\n", "தோண்டி", ", ", "நாளும்", ",", "\n", "\n", "புலைத்தி", " ", "கழீஇய", " ", "தூ", " ", "வெள்", "\n", "அறுவை", ".", "\n", "\n", "தாது", " ", "எரு", " ", "மறுகின்", "\n", "மாசுண", " ", "இருந்து", ",", "\n", "\n", "பலர்", " ", "குறை", " ", "செய்த", "\n", "மலர்", " ", "தார்", " ", "அண்ணற்கு", "\n", "\n", "ஒருவரும்", " ", "இல்லை", " ", "மாதோ", ", ", "செருவத்து", ";        5", "\n", "\n", "சிறப்புடைச்", " ", "செங்", " ", "கண்", " ", "புகைய", ",\n", "ஓர்", "\n", "\n", "தோல்", " ", "கொண்டு", " ", "மறைக்கும்", "\n", "சால்பு", " ", "உடையோனே", ".", "\n", "\n", "\n", "\n", "திணை", " ", "தும்பை", "; ", "துறை", "\n", "பாண்பாட்டு", ".", "\n", "\n", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "புலைத்தி (வண்ணாத்தி)", "\n"]},
{"link": "https://vaiyan.blogspot.com/2015/05/313.html", "title": "புறநானூறு 313", "content": ["\n", "வல்லாண்", " ", "முல்லை", "அந்த வல்லாளன் கையில், வழங்குவதற்கு யாதொன்றும்\nஇல்லை. ", "அவன் நாடு மக்கள் மிகுதியாக நடமாட்டம் இல்லாத ஒன்று. ", "எனினும் அவனைக் கண்டு பரிசில்\nவேண்டியவர் களிறோ, தேரோ எது கேட்டாலும் அவன் வழங்குவான். ", "உமணர் உப்பேற்றிச் சென்ற வண்டி\nகுன்றத்தில் ஏறும்போது அதன் அச்சு முரிந்துவிட்டால் எதுவும் பயன்படாமல் போவது போன்று\nஏளனத்துக்கு உரியது அன்று அவன் ஈட்டிக்கொணர்ந்து நல்கும் கொடைப்பொருள். (பெரிதும் போற்றுதலுக்கு\nஉரியது).", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "அத்தம்", " ", "நண்ணிய", " ", "நாடு", "\n", "கெழு", " ", "பெருவிறல்", "\n", "\n", "கைப்", " ", "பொருள்", " ", "யாதொன்றும்", "\n", "இலனே", "; ", "நச்சிக்", "\n", "\n", "காணிய", " ", "சென்ற", " ", "இரவல்", "\n", "மாக்கள்", "\n", "\n", "களிறொடு", " ", "நெடுந்", " ", "தேர்", "\n", "வேண்டினும்", ", ", "கடவ", ";", "\n", "\n", "உப்பு", " ", "ஒய்", " ", "சாகாட்டு", "\n", "உமணர்", " ", "காட்ட        5", "\n", "\n", "கழி", " ", "முரி", " ", "குன்றத்து", "\n", "அற்றே", ",", "\n", "\n", "எள்", " ", "அமைவு", " ", "இன்று", ",\n", "அவன்", " ", "உள்ளிய", " ", "பொருளே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "மாங்குடி", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது போன்ற வண்டி", "பல மாடுகள் பூட்டிய வண்டி", "மூட்டையாகக் கட்டாமல் உப்பைக்", "கொட்டி வைத்திருக்கும்", "கூட்டுவண்டி", "மலையில் ஏறும்போது நொடியில்", "பார்மரம் முரிந்தால் உப்பு ", "கல்லும் மண்ணுமாகக் கிடக்கும்", "நிலத்தில் கொட்டி வீணாகும்", "இந்த வல்லாளன் நல்கும் பரிசு", "கொட்டிய உப்பு போன்றது அன்று.", "உணவில் இட்ட உப்புப் போன்றது", "உப்பு வண்டி", "\n"]},
{"link": "https://vaiyan.blogspot.com/2015/05/312.html", "title": "புறநானூறு 312", "content": ["\n", "மூதின்முல்லை", "யார் யார் என்னென்ன ", "கடமை", "களைச் செய்யவேண்டும்\nஎன்று மகனைப் பெற்ற தாய் ஒருத்தி கூறுகிறாள்.", "\n", "\n", "மகனைப் பெற்றுப் பேணிக் காத்தல் என் தலையாய\nகடமை.", "\n", "\n", "மகனைப் படிக்கவைத்துச் சான்றோனாக விளங்கச்செய்தல்\nஅவன் தந்தையின் கடமை.", "\n", "\n", "போர் புரிய வேலை வடித்துக்கொடுத்தல் ஊர்க்\nகொல்லனின் கடமை.", "\n", "\n", "நன்னடத்தை உள்ளவனாக விளங்கச் செய்தல் வேந்தனின்\nகடமை.", "\n", "\n", "வாளைச் சுழற்றிப் போர்க்களத்தில் பகைவேந்தன்\nயானையை வீழ்த்திவிட்டு வெற்றியுடன் திரும்புதல் மகனாகிய காளையின் கடமை.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஈன்று", " ", "புறந்தருதல்", " ", "என்", "\n", "தலைக்", " ", "கடனே", ";", "\n", "\n", "சான்றோன்", " ", "ஆக்குதல்", " ", "தந்தைக்குக்", " ", "கடனே", ";", "\n", "\n", "வேல்", " ", "வடித்துக்", " ", "கொடுத்தல்", "\n", "கொல்லற்குக்", " ", "கடனே", ";", "\n", "\n", "நன்னடை", " ", "நல்கல்", " ", "வேந்தற்குக்", "\n", "கடனே", ",", "\n", "\n", "ஒளிறு", " ", "வாள்", " ", "அருஞ்", "\n", "சமம்", " ", "முருக்கி", ",     5", "\n", "\n", "களிறு", " ", "எறிந்து", " ", "பெயர்தல்", "\n", "காளைக்குக்", " ", "கடனே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்முல்லை", ".", "\n", "\n", "பொன்முடியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "போரில் யானையைக் கொன்றுவிட்டு", "மீளுதல் என் மகனின் கடமை", "\n"]},
{"link": "https://vaiyan.blogspot.com/2015/05/314.html", "title": "புறநானூறு 314", "content": ["\n", "வல்லாண்", " ", "முல்லை", "\n", "அது வல்லாண் குடும்பம். வல்லமை பொருந்திய\nஆண்மகனது குடும்பம்.", "\n", "\n\n", "மனைக்கு விளக்கு", "\n", "\n", "\n", "\n\n", "முனைக்கு வரம்பு", "\n", "\n", "\n", "\n", "சீறூர்க்குடி", "\n", "\n", "\n", "\n\n", "பறந்தலை", "\n", "\n", "\n", "\n\n", "தானைக்குச் சிறை", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "மனைக்கு", " ", "விளக்கு", " ", "ஆகிய", "\n", "வாணுதல்", " ", "கணவன்", ",", "\n", "\n", "முனைக்கு", " ", "வரம்பு", " ", "ஆகிய", " ", "வென்", "\n", "வேல்", " ", "நெடுந்தகை", ",", "\n", "\n", "நடுகல்", " ", "பிறங்கிய", " ", "உவல்", "\n", "இடு", " ", "பறந்தலை", ",", "\n", "\n", "புன்", " ", "காழ்", " ", "நெல்லி", "\n", "வன்", " ", "புலச்", " ", "சீறூர்க்", "\n", "\n", "குடியும்", " ", "மன்னும்", " ", "தானே", "; ", "கொடி", "\n", "எடுத்து    5", "\n", "\n", "நிறை", " ", "அழிந்து", " ", "எழுதரு", "\n", "தானைக்குச்", "\n", "\n", "சிறையும்", " ", "தானே", " ", "தன்", " ", "இறை", "\n", "விழுமுறினே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "ஐயூர்", " ", "முடவனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "நெல்லி", "\n"]},
{"link": "https://vaiyan.blogspot.com/2015/05/315.html", "title": "புறநானூறு 315", "content": ["\n", "வல்லாண்", " ", "முல்லை * நெடுமான் அஞ்சி", "அரசன் நெடுமான் அஞ்சி ", "வீட்டுக் கூரையில்\nசெருகி வைத்திருக்கும் தீக்கடைக்கோல் போல ", "அடங்கிக் கிடக்கவும் தெரிந்தவன். ", "அது தீப்\nபற்றிக்கொண்ட பின்னர் ", "காட்டையே எரிக்கும் தீயாக மாறுவது போல ", "போர்களத்தில் பகைவரை எரிக்கவும்\nவல்லவன்.", "\n", "உடையன்", " - ", "இருக்கும்போது நன்கு உண்பான்.", "\n", "\n", "கடவர்", " - ", "கலைக்கடமை பூண்ட வாழ்பவர் இரக்கும்போது வழங்கி\nமகிழ்பவன்.", "\n", "\n", "மடவர்", " - ", "மடப்பத் தன்மை பூண்ட மகளிர்க்குத் துணைவனாக\nவாழ்பவன்.", "\n", "\n", "அவன் பெயர் நெடுமான் அஞ்சி.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "உடையன்ஆயின்", " ", "உண்ணவும்", " ", "வல்லன்", ";", "\n", "\n", "கடவர்", " ", "மீதும்", " ", "இரப்போர்க்கு", "\n", "ஈயும்", ";", "\n", "\n", "மடவர்", " ", "மகிழ்", " ", "துணை", ";\n", "நெடு", " ", "மான்", " ", "அஞ்சி", "\n", "\n", "இல்", " ", "இறைச்", " ", "செரீஇய", "\n", "ஞெலிகோல்", " ", "போல", ",", "\n", "\n", "தோன்றாது", " ", "இருக்கவும்", " ", "வல்லன்", "; ", "மற்றதன்           5", "\n", "\n", "கான்று", " ", "படு", " ", "கனை", "\n", "எரி", " ", "போல", ",", "\n", "\n", "தோன்றவும்", " ", "வல்லன்", " ", "தான்", " ", "தோன்றுங்காலே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "நெடுமான்", " ", "அஞ்சியை", " ", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "ஞெலிகோல்", "\n", "\n", "\n"]},
{"link": "https://vaiyan.blogspot.com/2015/05/316.html", "title": "புறநானூறு 316", "content": ["\n", "வல்லாண் முல்லை", "பாணன் ஒருவன் மற்றொரு பாணனுக்குத் தன் அரசனாகிய\nவல்லாளன் ஒருவனின் இயல்பை எடுத்துரைத்து அவனிடம் செல்லும்படி ஆற்றுப்படுத்துகிறான்.", "\n", "\n", "\n", "அவன் எம்முடைய அரசன். யாம் அவனுடைய பாணன்.\nஅவன் வந்தவர்களையெல்லாம் வாழ்த்துகிறான். கள் மீண்டும் மீண்டும் தந்து வாழ்த்துகிறான்.\nஅவன் வீட்டுமுற்றம் துடைப்பம் இட்டுப் சீயா (பெருக்கப்படாத) காட்டோடு இணைந்திருக்கும்.\nஅவன் வீட்டு முற்றத்தில் உறங்கிக்கொண்டிருப்பான். அன்றைய பகல் வேளையில் செய்யவேண்டிய\nபோரைப் பற்றியது அவன் சிந்தனைக் கனவு.", "\n", "\n", "\n", "\n", "நேற்று அவனைத் தேடி வந்த விருந்தினருக்கு\nஅவன் தன் குடிப்பொருளான பழைய வாளைப் பணயமாக வைத்தான். (போருக்குச் சென்று வென்றுவந்த\nபொருளை விருந்தினருக்கு வழங்கிவிட்டு வாளை மீட்டுக்கொண்டான்). ", "\n", "\n", "\n", "இன்று நான் என் யாழைப் பணயமாக வைக்கிறேன்.\nஅவன் போருக்குச் சென்று வென்றுவந்து வெற்றிச்செல்வத்தை வழங்கிவிட்டு என் யாழை மீட்டுத்\nதருவான்.", "\n", "\n", "பாண! உன் மனைவி அவளது கொடி போன்ற இடையில்\nபொன்னால் இழைத்த அணிகலன்கள் அணிய அவன் வழங்குவான். கள்ளுப் பானையோடு நான் மகிந்து ஆடும்படித்\nதருவான். உனக்கும் வாய் சிவக்கச் சிவக்க உண்ணும்படி வழங்குவான். நீ அவனிடம் சென்று\nதிரும்புவாயாக.", "\n", "\n", "சிறிய கண் கொண்ட யானைமீதுள்ள அவனது பகைவன் விழுமம் கொள்ளட்டும். அவன்\nதாக்குதலால் துன்பம் கொள்ளட்டும்.", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கள்ளின்", " ", "வாழ்த்தி", ", ", "கள்ளின்", "\n", "வாழ்த்தி", ",", "\n", "\n", "காட்டொடு", " ", "மிடைந்த", " ", "சீயா", " ", "முன்றில்", ",", "\n", "\n", "நாட்", " ", "செருக்கு", " ", "அனந்தர்த்", "\n", "துஞ்சுவோனே", ".", "\n", "\n", "அவன்", " ", "எம்", " ", "இறைவன்", ";\n", "யாம்", " ", "அவன்", " ", "பாணர்", ";", "\n", "\n", "நெருநை", " ", "வந்த", " ", "விருந்திற்கு", "\n", "மற்றுத்", " ", "தன்   5", "\n", "\n", "இரும்", " ", "புடைப்", " ", "பழ", "\n", "வாள்", " ", "வைத்தனன்", "; ", "இன்று", " ", "இக்", "\n", "\n", "கருங்", " ", "கோட்டுச்", " ", "சீறியாழ்", "\n", "பணையம்", "; ", "இது", " ", "கொண்டு", "\n", "\n", "ஈவதிலாளன்", " ", "என்னாது", ", ", "நீயும்", ",", "\n", "\n", "வள்ளி", " ", "மருங்குல்", " ", "வயங்கு", "\n", "இழை", " ", "அணிய", ",", "\n", "\n", "கள்ளுடைக்", " ", "கலத்தேம்", " ", "யாம்", " ", "மகிழ்", " ", "தூங்க", ",    10", "\n", "\n", "சென்று", " ", "வாய்", " ", "சிவந்து", "\n", "மேல்", " ", "வருக", "\n", "\n", "சிறு", " ", "கண்", " ", "யானை", "\n", "வேந்து", " ", "விழுமுறவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "மதுரைக்", " ", "கள்ளிற்", " ", "கடையத்தன்", "\n", "வெண்ணாகனார்", " ", "பாடியது", ".", "\n", "\n", "வெண்ணாகனார் என்பது புலவர் பெயர். ", "\n", "\n", "மதுரை அவர் ஊர். ", "\n", "\n", "கள்ளில் = கள் விற்கும் இல்லம். ", "\n", "\n", "கடை = கடைத்தெரு. ", "\n", "\n", "கடையத்தன் = கடைக்காரன். ", "\n", "\n", "புலவர் வெண்ணாகனார் ", "மதுரையில் வாழ்ந்த ", "கள்ளுக்கடை\nவணிகர். ", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "கள்", "அக்கால விருந்து நீர்", "\n", "\n", "\n", "\n"]},
{"link": "https://vaiyan.blogspot.com/2015/05/317.html", "title": "புறநானூறு 317", "content": ["\n", "வல்லாண் முல்லை", "கள்ளுண்ட மயக்கத்தில் வெற்றி வேலுடன் முற்றத்தில்\nகிடக்கும் இந்த வல்லாளனுக்குத் தோல் இருந்தாலும், பாய் இருந்தாலும், எது இருந்தாலும்\nஉடனடியாகப் படுப்பதற்குக் கொடுங்கள்.", "\n", "\n", "அன்று இவன் எமக்கும், பிறர்க்கும், யாராயினும்\nகள் தந்து களைப்புத் தீரத் தூங்கவைத்தவன் ஆயிற்றே.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வென்", " ", "வேல்", " ................................. ", "நது", "\n", "\n", "முன்றில்", " ", "கிடந்த", " ", "பெருங்", " ", "களியாற்கு", "\n", "\n", "அதள்", " ", "உண்டாயினும்", ", ", "பாய்", "\n", "உண்டாயினும்", ",", "\n", "\n", "யாது", " ", "உண்டாயினும்", ", ", "கொடுமின்", "\n", "வல்லே", ";", "\n", "\n", "வேட்கை", " ", "மீளப   5", "\n", "\n", "..................", "கும்", ", ", "எமக்கும்", ", ", "பிறர்க்கும்", ",", "\n", "\n", "யார்க்கும்", ", ", "ஈய்ந்து", ", ", "துயில்", " ", "ஏற்பினனே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "வேம்பற்றூர்க்", " ", "குமரனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "படுக்கும் அதள்", "\n", "\n", "\n", "\n"]},
{"link": "https://vaiyan.blogspot.com/2015/05/318.html", "title": "புறநானூறு 318", "content": ["\n", "வல்லாண் முல்லை", "\n", "ஊரே பசியோடு கிடக்கிறது. ", "கருவுற்றிருகும்\nபெண்களும், ", "தாய்ப்பால் ஊட்டும் பெண்களும் ", "மாயோள் எனப்படுவர். ", "இவர்கள் பட்டினிக் கிடக்கக்\nகூடாது. ", "\n\n", "இங்கு மாயோளும் பசியோடு கிடக்கிறாள். ", "\n", "\n", "ஊர் மக்கள் கொய்துவந்த கீரை வாடிக்கிடக்கிறது. ", "\n", "விறகு அடுப்பு மூட்டாமல் காய்ந்து கிடக்கிறது. ", "\n", "கீரையைக் கூடச் சமைக்கவில்லை. ", "\n", "\n", "பெருந்தகை\nவேந்தன் விழுமம் உற்றான். போரில் விழுப்புண் பட்டுக் கிடக்கிறான். அதனால் இப்படிப்\nபட்டினி.", "\n", "சமைக்க வைத்திருந்த நெல்லரிசியை வீட்டுக்\nகூரையில் வாழும் சிட்டுக்குருவி ஆணும் பெண்ணுமாகச் சேர்ந்து உண்டுவிட்டு கூரைக்கூட்டில்\nமகிழ்ச்சியாக இருக்கிறது.", "\n", "\n", "\n", "பாணர் யாழில் தொங்கும் சுகிர் (குஞ்சம்)\nபோலவும், சிங்கத்தின் பிடரிமயிர் போலவும் கூடு கட்டியிருக்கும் குருவிகள் அவை. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கொய்", " ", "அடகு", " ", "வாட", ",\n", "தரு", " ", "விறகு", " ", "உணங்க", ",", "\n", "\n", "மயில்அம்", " ", "சாயல்", " ", "மாஅயோளொடு", "\n", "\n", "பசித்தன்று", " ", "அம்ம", ", ", "பெருந்தகை", " ", "ஊரே", "\n", "\n", "மனை", " ", "உறை", " ", "குரீஇக்", "\n", "கறை", " ", "அணல்", " ", "சேவல்", ",", "\n", "\n", "பாணர்", " ", "நரம்பின்", " ", "சுகிரொடு", ",\n", "வய", " ", "மான் 5", "\n", "\n", "குரல்", " ", "செய்", " ", "பீலியின்", "\n", "இழைத்த", " ", "குடம்பை", ",", "\n", "\n", "பெருஞ்", " ", "செய்", " ", "நெல்லின்", "\n", "அரிசி", " ", "ஆர்ந்து", ", ", "தன்", "\n", "\n", "புன்", " ", "புறப்", " ", "பெடையொடு", "\n", "வதியும்", "\n", "\n", "யாணர்த்து", " ", "ஆகும்", " ", "வேந்து", " ", "விழுமுறினே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "பெருங்", "குன்றூர்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "ஆண் பெண் சிட்டுக்குருவி", "\n", "\n", "\n", "படம்", "வீட்டில் உள்ள சிட்டுக்குருவிக் கூடு", "பாடல்", "கூரை இறவானத்தில் உள்ள", "சிட்டுக்குருவிக் கூடு", "\n"]},
{"link": "https://vaiyan.blogspot.com/2015/05/319.html", "title": "புறநானூறு 319", "content": ["\n", "\n", "வல்லாண் முல்லை", "\n", "இன்று பொழுது போய்விட்டது. பாண! இன்று இரவு\nஎம் இல்லத்தில் தங்குக. முயல் சுட்ட கறி தருவேன். வேந்தன் ஆணைப்படிச் சென்றுள்ள எம்\nகணவன் சீறூர் மன்னன் நாளை திரும்பிவிடுவான். வந்ததும் உன் பாடினிக்குப் ", " ", "பொன்னாலான தாமரை சூட்டுவான் – என்று வல்லாண் குடிப்\nபெண் கூறுகிறாள். ", " ", "\n", "\n", "\n", "செம்மண் நிலப் பள்ளத்தில் தோண்டிய கூவல்\nகிணற்றுச் செந்நிற நீரின் தெளிவு பருகுவதற்காக என் சிற்றில்லில் உள்ளது. ", "\n", "முற்றத்தில்\nகடுப்பேற்றும் கஃடு என்னும் கள் அகன்ற வாயை உடைய சாடியில் உள்ளது. ", "\n", "கொஞ்சமாக இருந்தாலும்\nஅது தூய்மையானது. ", "\n", "படல் கட்டிய முற்றம். அங்குச் சிறுதானியமான தினையைக் காயவைத்தேன்.\nஅதனைப் புறா, இதல் ஆகிய பறவைகள் முற்றிலுமாகத் தின்றுவிட்டன. ", "\n", "பொழுதும் போய்விட்டது. ", "\n", "அதனால் உங்களுக்கு முயல் சுட்ட கறியேனும் தருகிறேன். ", "\n", "என் வீட்டுக்குள் புகுந்து, உண்டு,\nதங்குங்கள்.", "\n", "\n", "\n", "\n", "முதுவாய்ப் பாணன் என்பவன் பாட்டுப் பாடும்\nபாணன். ", "அவன் மனைவி பாடினி. (பாணிச்சி என்றும் கூறுவர்). ", "\n", "\n", "\n", "என்னுடைய சிறுவர்கள் தலையை ஆட்டும் ஆமான்\nகுட்டிகளைப் பிடித்துவந்து கன்றுகளை ஏரில் பூட்டுவது போல விளையாடுகின்றனர்.", "\n", "\n", "\n", "\n", "என் கணவன் சீறூர் மன்னன் ", "வேந்தன் ஆணைப்படி\nஅவன் தொழிலைச் செய்ய நேற்றுச் சென்றான். ", "நாளை திரும்புவான். ", "வந்ததும் உன் பாடினி தலையில்\nபொன்னாலான தாமரையை ", "உன்னைப் பெருமைப்படுத்தும் வகையில் சூட்டிவிடுவான். ", "இன்று எம் இல்லத்தில்\nதங்குங்கள் – என்றாள் அந்த வல்லாண்குடிப் பெண். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பூவல்", " ", "படுவில்", " ", "கூவல்", "\n", "தோண்டிய", "\n", "\n", "செங்", " ", "கண்", " ", "சில்", "\n", "நீர்", " ", "பெய்த", " ", "சீறில்", "\n", "\n", "முன்றில்", " ", "இருந்த", " ", "முது", " ", "வாய்ச்", "\n", "சாடி", "\n", "\n", "யாம்", " ", "கஃடு", " ", "உண்டென", ",\n", "வறிது", " ", "மாசு", " ", "இன்று", ";", "\n", "\n", "படலை", " ", "முன்றில்", " ", "சிறு", "\n", "தினை", " ", "உணங்கல்  5", "\n", "\n", "புறவும்", " ", "இதலும்", " ", "அறவும்", "\n", "உண்கெனப்", "\n", "\n", "பெய்தற்கு", " ", "எல்லின்று", " ", "பொழுதே", "; ", "அதனான்", ",", "\n", "\n", "முயல்", " ", "சுட்ட", " ", "ஆயினும்", "\n", "தருகுவேம்", "; ", "புகுதந்து", "\n", "\n", "ஈங்கு", " ", "இருந்தீமோ", ", ", "முது", "\n", "வாய்ப்", " ", "பாண", "!", "\n", "\n", "கொடுங்", " ", "கோட்டு", " ", "ஆமான்", "\n", "நடுங்கு", " ", "தலைக்", " ", "குழவி 10", "\n", "\n", "புன்", " ", "தலைச்", " ", "சிறாஅர்", "\n", "கன்று", " ", "எனப்", " ", "பூட்டும்", "\n", "\n", "சீறூர்", " ", "மன்னன்", " ", "நெருநை", "\n", "ஞாங்கர்", ",", "\n", "\n", "வேந்து", " ", "விடு", " ", "தொழிலொடு", "\n", "சென்றனன்", "; ", "வந்து", ", ", "நின்", "\n", "\n", "பாடினி", " ", "மாலை", " ", "அணிய", ",", "\n", "\n", "வாடாத்", " ", "தாமரை", " ", "சூட்டுவன்", "\n", "நினக்கே", ".                15", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "ஆலங்குடி", " ", "வங்கனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "\n", "\n", "\n"]},
{"link": "https://vaiyan.blogspot.com/2015/05/320.html", "title": "புறநானூறு 320", "content": ["\n", "வல்லாண் முல்லை", "ஈர நெஞ்சத்து இல்லத்தரசியின் இயல்பினைக்\nகூறும் ", "வல்லாண்முல்லைப் பாடல் இது.", "\n", "\n", "முற்றம்", "\n", "\n", "\n", "அந்த முற்றத்தில் முஞ்ஞை, முசுண்டைக் கொடிகள்\nபம்பிக் கிடக்கின்றன. பொதிந்து கிடக்கின்றன.", "\n", "பந்தல் போடாமலேயே அங்கு நிழல்.", "\n", "பழம் தொங்கும் பலாமர நிழல்.", "\n", "\n", "\n", "\n", "யானை வேட்டுவன் என் கணவன்", "\n", "\n", "\n", "கைம்மான் (யானை) வேட்டுவன் தன் கையில் வில்லம்பை\nவைத்துக்கொண்டே உறங்குகிறான். ", "\n", "\n", "பார்வைமான்", "\n", "\n", "\n", "ஆண்மானைப் பிடிக்கப் பெண்மானைப் பழக்கி வைத்திருப்பர்.\nஅது பார்வை-மடப்பிணை எனப்படும்.", "\n", "அங்குத் தனித்து வந்த ஒரு ஆண் கலைமான் அந்தப்\nபார்வைப் பெண்மானுடன் கூடித் திளைத்து விளையாடிய பின்னர் அதனோடு உடல்-உறவு கொண்டது.", "\n", "\n", "\n", "\n", "மனைவி", "\n", "\n", "\n", "வீட்டில் இருந்த மனையோள் பார்த்தாள்.", "\n", "அயர்வால் உறங்கும் கணவனும் எழக்கூடாது. கலையும் பிணையும் பிரியக்கூடாது\nஎன எண்ணி ஒலி இல்லாமல் அமைதி காத்தாள். எழுந்து நடமாடவும் இல்லை.", "\n", "அதனால் பறவைகள் ‘கல்’ என ஒலி எழுப்பிக்கொண்டு\nமான்தோலில் காயவைத்திருந்த தினை அரிசியைத் தின்றன. கானக்கோழி, இதல் ஆகிய பறவைகள் உண்டு\nதீர்த்துவிட்டன. சமைப்பதற்கு ஒன்றுமில்லை. ", "\n", "\n", "\n", "பாண!", "\n", "\n", "\n", "நெருப்புக் கட்டியில் வைத்துச்\nசுட்ட ஆரல்மீனை (நெய்த்தோலி மீன்) மணக்க மணக்கத் தருகிறேன். அதன் கறித்துண்டுகளில் அதன் எண்ணெய் கசியக்\nகசியத் தருகிறேன். உன் உறவுக்காரக் கூட்டத்தோடு எல்லாரும் சேர்ந்து உண்ணுங்கள்.", "\n", "இன்று இரவு எம் இல்லத்தில்\nதங்குங்கள்.", "என் கணவன் எழுந்ததும் ", "வேந்தன் இட்ட பணியைச் செய்து முடித்தமைக்காக வேந்தன் அவனுக்குத் தந்த பரிசில் அனைத்தையும் தனக்கென\nஎதுவும் வைத்துக்கொள்ளாமல் (அருகாது) உங்களுக்கு வழங்குவான். ", "\n", "\n", "அதுதான் அவனது வள்ளண்மைப்\nபண்பு.", "\n", "\n", "இது அவன் ஆளுகைக்கு உட்பட்ட\nஊர்.  ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "முன்றில்", " ", "முஞ்ஞையொடு", " ", "முசுண்டை", " ", "பம்பி", ",", "\n", "\n", "பந்தர்", " ", "வேண்டாப்", " ", "பலா", "\n", "தூங்கு", " ", "நீழல்", ",", "\n", "\n", "கைம்மான்", " ", "வேட்டுவன்", " ", "கனை", " ", "துயில்", " ", "மடிந்தென", ",", "\n", "\n", "பார்வை", " ", "மடப்", " ", "பிணை", "\n", "தழீஇ", ", ", "பிறிது", " ", "ஓர்", "\n", "\n", "தீர்", " ", "தொழில்", " ", "தனிக்", "\n", "கலை", " ", "திளைத்து", " ", "விளையாட", ",   5", "\n", "\n", "இன்புறு", " ", "புணர்நிலை", " ", "கண்ட", "\n", "மனையோள்", "\n", "\n", "கணவன்", " ", "எழுதலும்", " ", "அஞ்சி", ",\n", "கலையே", "\n", "\n", "பிணைவயின்", " ", "தீர்தலும்", " ", "அஞ்சி", ", ", "யாவதும்", ",", "\n", "\n", "இல்", " ", "வழங்காமையின்", ", ", "கல்லென", "\n", "ஒலித்து", ",", "\n", "\n", "மான்", " ", "அதள்", " ", "பெய்த", "\n", "உணங்கு", " ", "தினை", " ", "வல்சி 10", "\n", "\n", "கானக்", " ", "கோழியோடு", " ", "இதல்", "\n", "கவர்ந்து", " ", "உண்டென", ",", "\n", "\n", "ஆர", " ", "நெருப்பின்", ", ", "ஆரல்", "\n", "நாற", ",", "\n", "\n", "தடிவு", " ", "ஆர்ந்திட்ட", " ", "முழு", "\n", "வள்ளூரம்", "\n", "\n", "இரும்", " ", "பேர்", " ", "ஒக்கலொடு", "\n", "ஒருங்கு", " ", "இனிது", " ", "அருந்தி", ",", "\n", "\n", "தங்கினை", " ", "சென்மோ", ", ", "பாண", "!\n", "தங்காது", ",                15", "\n", "\n", "வேந்து", " ", "தரு", " ", "விழுக்", "\n", "கூழ்", " ", "பரிசிலர்க்கு", " ", "என்றும்", "\n", "\n", "அருகாது", " ", "ஈயும்", " ", "வண்மை", "\n", "\n", "உரைசால்", " ", "நெடுந்", " ", "தகை", "\n", "ஓம்பும்", " ", "ஊரே", ".", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "வீரை", " ", "வெளியனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "ஆரல் மீன்", "பாடல்\\", "பார்வைப் பெண்மான்", "காட்டுக் கலைமான்", "\n", "\n", "\n", "\n"]},
{"link": "https://vaiyan.blogspot.com/2015/05/321.html", "title": "புறநானூறு 321", "content": ["\n", "வல்லாண் முல்லை * வல்லாண்-மகன்", "பாண!", "\n", "\n", "\n", "அவன் தலையில் வெட்டுக்காயத் தழும்பு. ", "\n", "போரின்போது\nவாளால் வெட்டுப் பட்டது. ", "\n", "அவன் குருசில். ", "\n", "செம்மையானவன். ", "\n", "அவன் அரசன்.", "\n", "\n", "\n", "\n", "அவன் காப்பாற்றும் ஊர் இப்படிப்பட்டது. ", "\n", "\n", "\n", "வன்புலம் (புன்செய் நிலம்) சூழ்ந்த ஊர்.", "\n", "கோழிச்சேவல் போரிடுவது போலக் கொடூரமாகத்\nதாக்கும் போர் வல்லமை உள்ள பறவை குறும்பூழ். ", "\n", "இதனை இக்காலத்தில் காடை என்பர். ", "\n", "மேலே உள்ள\nகறுப்புத் தோலை நீக்கிய பின்னர் காயவைத்திருக்கும் வெள்ளை எள்ளை இந்தப் பறவை காலம்\nபார்த்து ஏமாற்றி உண்ணும் ஊர். ", "\n", "அத்துடன் இந்தப் பறவை மரம் ஏறும் எலியை வேட்டை ஆடும்.", "\n", "அந்த எலி ", "கோங்கம்பூப் போல வளைந்த\nகாதுகளைக் கொண்டது", ". ", "\n", "இப்படித் தின்றுவிட்டு வரகு வைக்கோல் சேமித்திருக்கும்\nபோரில் ஒளிந்துகொள்ளும் ", "\n", "இந்தப் பறவை மிகுதியாக வாழும் ஊர் அது.", "\n", "\n", "\n", "\n", "இந்த ஊரின் அரசன் உனக்குத் தின்னப் பழமும்,\nவாழப் பரிசிலும் தருவான்.", "\n", "\n", "\n", "இப்படிப் பாணன் ஒருவன் மற்றொரு பாணனுக்கு\nவல்லாண்-மகன் அரசன் இயல்பினை எடுத்துரைக்கிறான்.  ", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பொறிப்", " ", "புறப்", " ", "பூழின்", "\n", "போர்", " ", "வல்", " ", "சேவல்", "\n", "\n", "மேந்", " ", "தோல்", " ", "களைந்த", "\n", "தீம்", " ", "கோள்", " ", "வெள்", " ", "எள்", "\n", "\n", "சுளகிடை", " ", "உணங்கல்", " ", "செவ்வி", "\n", "கொண்டு", ", ", "உடன்", "\n", "\n", "வேனில்", " ", "கோங்கின்", " ", "பூம்", "\n", "பொகுட்டு", " ", "அன்ன", "\n", "\n", "குடந்தை", " ", "அம்", " ", "செவிய", "\n", "கோட்டு", " ", "எலி", " ", "ஆட்ட", ",    5", "\n", "\n", "கலி", " ", "ஆர்", " ", "வரகின்", "\n", "பிறங்கு", " ", "பீள்", " ", "ஒளிக்கும்", ",", "\n", "\n", "வன்", " ", "புல", " ", "வைப்பினதுவே", "\n", "சென்று", "\n", "\n", "தின்", " ", "பழம்", " ", "பசீஇ", "\n..........", "னனோ", ", ", "பாண", "!", "\n", "\n", "வாள்", " ", "வடு", " ", "விளங்கிய", "\n", "சென்னிச்", "\n", "\n", "செரு", " ", "வெங்", " ", "குருசில்", "\n", "ஓம்பும்", " ", "ஊரே", ".                        10", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "உறையூர்", " ", "மருத்துவன்", " ", "தாமோதரனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "பூழ் = குறும்பூழ் = இதல் = காடை", "\n"]},
{"link": "https://vaiyan.blogspot.com/2015/05/323.html", "title": "புறநானூறு 323", "content": ["\n", "வல்லாண் முல்லை", "ஆவம்", "\n", "\n", "\n", "அவன்\nவெள்வேல் ஆவம் தாங்கிப் போருக்குச் செல்வான். ", "அதாவது தீட்டிய வேல்களைத் தூணியில் இட்டுச்\nசுமந்துகொண்டு போருக்குச் செல்வான். ", "அவன் கையில் வாள் இருக்கும். ", "அந்த வாளைப் போர்யானைக் கால்களை வெட்ட மட்டுமே பயன்படுத்துவான்.   ", "\n", "\n", "\n", "\n", "ஆமான்\nமூதா", "\n", "\n", "\n", "ஆமான்\nஎன்னும் வரையாட்டுக் குட்டி ஒன்று புலிக்கடி பட்டு எப்படியோ தப்பிவிட்டது. ", "அதற்கு அதன்\nதாய் பாலூட்டியது. ", "இப்படிப்பட்ட நிலப்பகுதி ஊர் அரசன் அவன்.", "\n", "\n", "\n", "\n", "அடி\nசிதைந்துபோனதால் மேலும் செய்தித் தெளிவு பெறமுடியவில்லை. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "புலிப்பாற்", " ", "பட்ட", " ", "ஆமான்", " ", "குழவிக்குச்", "\n", "\n", "சினம்", " ", "கழி", " ", "மூதாக்", "\n", "கன்று", " ", "மடுத்து", " ", "ஊட்டும்", "\n", "\n", "கா", " ... ... ... ... ..... .....\n...... ...... ..... ", "க்கு", "\n", "\n", "உள்ளியது", " ", "சுரக்கும்", " ", "ஓம்பா", " ", "ஈகை", ",", "\n", "\n", "வெள்", " ", "வேல்", " ", "ஆவம்ஆயின்", ",\n", "ஒள்", " ", "வாள்     5", "\n", "\n", "கறையடி", " ", "யானைக்கு", " ", "அல்லது", "\n", "\n", "உறை", " ", "கழிப்பு", " ", "அறியா", ",\n", "வேலோன்", " ", "ஊரே", ".", "\n", "\n", "\n", "\n........................................................", "\n", "\n................", "டார்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "ஆமான் கூட்டம்", "இவர் அம்பு உள்ள", "ஆவத்தை", "வைத்துக்கொண்டுள்ளார்", "பாடலில் வரும் வீரன்", "வேல் தாங்கிய ஆவம்", "வைத்திருந்தான்", "\n", "\n", "\n", "\n"]},
{"link": "https://vaiyan.blogspot.com/2015/05/324.html", "title": "புறநானூறு 324", "content": ["\n", "\n", "வல்லாண் முல்லை", "அந்த வல்லாளன் வேந்தர்க்குத் துணை. ", "உலந்துழி\nஉலக்கும் துணை. ", "வேந்தன் துன்புறும்போது வேந்தனுக்காக உயிரையும் தரும் துணை. ", "நெஞ்சறி\nதுணை. ", "வேந்தன் எண்ணத்தை உணர்ந்து அவன் உயிரைக் காப்பாற்றத் தன் உயிரைத் தரும் துணை. ", "வெற்றி கொள்ளும் வேந்தனுக்குத் துணையாக விளங்கும் துணை. ", "– இதுதான் பாடலின் முத்தாய்ப்பு.", "\n", "\n", "\n", "இந்தத் துணைவன் யார்?", "\n", "\n", "\n", "\n", "அவனது ஊர் மக்கள் வேட்டுவர். ", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வெருக்கு", " ", "விடை", " ", "அன்ன", " ", "வெகுள்", "\n", "நோக்குக்", " ", "கயந்தலை", ",", "\n", "\n", "புள்", " ", "ஊன்", " ", "தின்ற", "\n", "புலவு", " ", "நாறு", " ", "கய", " ", "வாய்", ",", "\n", "\n", "வெள்", " ", "வாய்", " ", "வேட்டுவர்", "\n", "வீழ்", " ", "துணை", " ", "மகாஅர்", "\n", "\n", "சிறியிலை", " ", "உடையின்", " ", "சுரையுடை", " ", "வால்", "\n", "முள்", "\n", "\n", "ஊக", " ", "நுண்", " ", "கோல்", "\n", "செறித்த", " ", "அம்பின்", ",                       5", "\n", "\n", "வலாஅர்", " ", "வல்வில்", " ", "குலாவரக்", "\n", "கோலி", ",", "\n", "\n", "பருத்தி", " ", "வேலிக்", " ", "கருப்பை", "\n", "பார்க்கும்", "\n", "\n", "புன்புலம்", " ", "தழீஇய", " ", "அம்", " ", "குடிச்", "\n", "சீறூர்", ",", "\n", "\n", "குமிழ்", " ", "உண்", " ", "வெள்ளை", "\n", "பகு", " ", "வாய்", " ", "பெயர்த்த", "\n", "\n", "வெண்", " ", "காழ்", " ", "தாய", "\n", "வண்", " ", "கால்", " ", "பந்தர்", ",                        10", "\n", "\n", "இடையன்", " ", "பொத்திய", " ", "சிறு", "\n", "தீ", " ", "விளக்கத்து", ",", "\n", "\n", "பாணரொடு", " ", "இருந்த", " ", "நாணுடை", "\n", "நெடுந்தகை", "\n", "\n", "வலம்", " ", "படு", " ", "தானை", "\n", "வேந்தர்க்கு", "\n", "\n", "உலந்துழி", " ", "உலக்கும்", " ", "நெஞ்சு", " ", "அறி", " ", "துணையே", ".", "\n", "\n", "\n", "\n", "திணை", " ", "வாகை", ";", " ", "துறை", " ", "வல்லாண்", " ", "முல்லை", ".", "\n", "\n", "ஆலத்தூர்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "பாணர் இசையைச் சுவைக்கும் அவன் வாய் ", "இந்தக் குமிழம் பழம் போல வெளுத்திருந்தது", "\n", "\n", "\n", "\n"]},
{"link": "https://vaiyan.blogspot.com/2015/05/325.html", "title": "புறநானூறு 325", "content": ["\n", "வல்லாண் முல்லை", "ஈ", "\n", "\n", "அந்த நெடுந்தகை ஒரு வல்லாளன். ", "வேந்தனின்\nபெரும்படையே திரண்டு வந்தாலும் உணவு படைக்கும் நெடுந்தகை அவன்.  ", "\n", "\n", "அ", "\n", "\n", "அவன் மக்கள்", "\n", "\n", "அவன் நிலப்பரப்பில் யானை புழுதியை அள்ளி\nவீசிக் குளித்துக்கொள்ளும். ", "வெடிப்புகள் கொண்டிருக்கும் அந்த நிலத்தில் வம்புக்கு வரும்\nபெரும்புயல் எப்போதாவது மழை பொழிந்துவிட்டு நின்றுவிடும். ", "ஆங்காங்கே குழிகளில் தேங்கிக்\nகிடக்கும் கொஞ்சம் நீரைக் குரால் (சிவப்பு) நிறப் பசுக்கள் குடித்துத் தீர்த்துவிடும். ", "மீதமுள்ள சேற்றைக் கிண்டினால் கொஞ்சம் நீர் ஊறும். ", "அதனை ஊர் மக்கள் முறை வைத்துக்கொண்டு\nஎடுத்துவந்து பருகுவர். இத்தகைய வாழ்க்கை உடையவர்கள் அவன் நாட்டு மக்கள். ", "அங்குள்ள\nஆண்கள் முள்ளம்பன்றியை அடித்துக் கொண்டுவந்து உண்பர். ", " ", "\n", "\n", "ஆ", "\n", "\n", "அவன் மன்றம்", "\n", "\n", "முள்ளம்பன்றியுடன்\nஉடும்பையும் வேட்டையாடுவர். ", "முற்றத்துக்குக் கொண்டுவருவர். ", "இரண்டையும் அறுத்துக் கூறு\nகூறாகச் செய்து, ஒடுங்கிய கால் நட்ட இரும்புப் பரப்புப் [காழ்) படலை மேல் வைத்து தீப்\nபிழம்புக் கொள்ளிகளை வைத்துச் சுடுவர். ", "ஊருக்குப் பகிர்ந்து தருவர். ", "அப்படிச் சுடும்போது\nதெருவெல்லாம் மணக்கும்.    ", "\n", "\n", "இ", "\n", "\n", "அங்குள்ள சிறுவர்", "\n", "\n", "அந்த ஊருக்கு அரணாக இருக்கும் காவல்காடு\n[மிளை] இரத்தி [இலவம்] மரங்களைக் கொண்டது. ", "அதன் நிழலில் சிறுவர்கள் அம்பு எய்து விளையாடுவர்.\n", "\n", "\n", "இப்படிப்பட்ட நாட்டு மன்னன்தான் பெருவேந்தனின்\nபடையே வரினும் தன் கொடைத்திறத்தால் தாங்கும் வல்லமை பெற்றவன். ", "\n", "\n", "இதுவே அவனது வல்லாண்மை. வல்லாண்முல்லை. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "அ", "\n", "களிறு", " ", "நீறு", " ", "ஆடிய", "\n", "விடு", " ", "நில", " ", "மருங்கின்", ",", "\n", "\n", "வம்பப்", " ", "பெரும்", " ", "பெயல்", "\n", "வரைந்து", " ", "சொரிந்து", " ", "இறந்தென", ",", "\n", "\n", "குழி", " ", "கொள்", " ", "சில்", "\n", "நீர்", " ", "குராஅல்", " ", "உண்டலின்", ",", "\n", "\n", "சேறு", " ", "கிளைத்திட்ட", " ", "கலுழ்", "\n", "கண்", " ", "ஊறல்", "\n", "\n", "முறையின்", " ", "உண்ணும்", " ", "நிறையா", " ", "வாழ்க்கை", ",       5", "\n", "\n", "முளவு", " ", "மாத்", " ", "தொலைச்சிய", "\n", "முழுச்சொல்", " ", "ஆடவர்", "\n", "\n", "ஆ", "\n", "உடும்பு", " ", "இழுது", " ", "அறுத்த", "\n", "ஒடுங்", " ", "காழ்ப்", " ", "படலைச்", "\n", "\n", "சீறில்", " ", "முன்றில்", " ", "கூறுசெய்து\nஇடுமார்", ",", "\n", "\n", "கொள்ளி", " ", "வைத்த", " ", "கொழு", "\n", "நிண", " ", "நாற்றம்", "\n", "\n", "மறுகுடன்", " ", "கமழும்", " ", "மதுகை", " ", "மன்றத்து", ",               10", "\n", "\n", "இ", "\n", "\n", "அலந்தலை", " ", "இரத்தி", " ", "அலங்குபடு", "\n", "நீழல்", ",", "\n", "\n", "கயந்", " ", "தலைச்", " ", "சிறாஅர்", "\n", "கணை", " ", "விளையாடும்", "\n", "\n", "அரு", " ", "மிளை", " ", "இருக்கையதுவே", "\n", "வென்", " ", "வேல்", "\n", "\n", "ஈ", "\n", "\n", "வேந்து", " ", "தலைவரினும்", " ", "தாங்கும்", ",", "\n", "\n", "தாங்கா", " ", "ஈகை", ", ", "நெடுந்தகை", "\n", "ஊரே", ".            15", "\n", "\n", "\n", "\n", "திணை", " ", "வாகை", ";", " ", "துறை", " ", "வல்லாண்", " ", "முல்லை", ".", "\n", "\n", "உறையூர்", " ", "முதுகண்ணன்", " ", "சாத்தனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "முளவு மா", "\n", "களிறு நீறு ஆடல்", "புழுதியை வாரித் தெளித்துக் ", "குளித்துக்கொள்ளும் யானை", "\n", "\n", "\n", "உடும்பு", "\n"]},
{"link": "https://vaiyan.blogspot.com/2015/05/322.html", "title": "புறநானூறு 322", "content": ["\n", "வல்லாண் முல்லை", "அவன் சிற்றரசன். வறண்ட நிலத்துக்கு அரசன். ", "என்றாலும் இவன் தாக்குவானோ என்று எண்ணி ", "நன்செய்நிலப் பகுதி வேந்தன் ஒருவனைத் தூக்கமின்றிக்\nகிடக்கச்செய்கிறான். ", "இதுதான் வல்லாண் செயல்.", "\n", "\n", "வல்லாண் சிற்றரசனின் சிறுவர்கள்", "\n", "\n", "\n", "சீவாத சிறிய தலை உடையவர்கள். ", "அவர்கள் கையில்\nவில். ", "ஊருக்கெலாம் பணத்தேர் உழுத காளை இறந்த பின்னர் உதிர்ந்து கிடக்கும் கொம்பு போல்\nவளைந்திருக்கும் வில். ", "அவர்கள் கவை கவையாக முள்ளைக் கொண்டிருக்கும் கள்ளிக்குப் பின்னால்\nஒளிந்துகொண்டு பொரிப்பொரியாகத் தெரியும் சந்து வழியே குறி பார்க்கிறார்கள். ", "புதிதாக\nவரகு அறுத்த நிலத்தில் உதிர்ந்து கிடக்கும் வரகுகளை மேயும் கருப்பை என்னும் காட்டுச்\nசுண்டெலியைக் குறி பார்க்கிறார்கள். ", "அம்பை எய்து எலி வீழ்ந்ததும் ஆரவாரம் செய்கின்றனர். ", "அந்தக் கூச்சலைக் கேட்டதும் வேறொரு பக்கம் புதரில் மறைந்திருந்த பெரிய கண்ணினை உடைய\nகுறு முயல் மன்றத்தில் பாய்கிறது. ", "மன்றத்தில் வைத்திருந்த கருங்கலம் (கருமண் பானை)\nஉடைகிறது. ", "இப்படிப்பட்ட புன்புலத்துக்குத்தான் அவன் சிற்றரசன.", "\n", "\n", "\n", "\n", "வேந்தனின் தண்பணை", "\n", "\n", "\n", "கரும்பு எந்திரம் கரும்பை அரைக்கும் ஒலியைக்\nகேட்டதும் பக்கத்து வயலில் இருக்கும் வாளைமீன் புரண்டு புரண்டு ஓடும் நீரின் குறுமை\nநிறைந்த வயல்களைக் கொண்ட ஊரை உடையவன் வேந்தன். ", "வேல்-படை கொண்ட அந்த வேந்தன் கண்மூடித்\nதூங்காமல் புன்புல மன்னனை எண்ணிக் கலங்குகிறான்.", "\n", "\n", "\n", "\n", "கலங்கும்படிச் செய்தவன் வன்புல மன்னன். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "உழுது", " ", "ஊர்", " ", "காளை", "\n", "ஊழ்", " ", "கோடு", " ", "அன்ன", "\n", "\n", "கவை", " ", "முள்", " ", "கள்ளிப்", "\n", "பொரி", " ", "அரைப்", " ", "பொருந்தி", ",", "\n", "\n", "புது", " ", "வரகு", " ", "அரிகால்", "\n", "கருப்பை", " ", "பார்க்கும்", "\n", "\n", "புன்", " ", "தலைச்", " ", "சிறாஅர்", "\n", "வில்", " ", "எடுத்து", " ", "ஆர்ப்பின்", ",", "\n", "\n", "பெருங்", " ", "கண்", " ", "குறு", "\n", "முயல்", " ", "கருங்", " ", "கலன்", " ", "உடைய    5", "\n", "\n", "மன்றில்", " ", "பாயும்", " ", "வன்", "\n", "புலத்ததுவே", "\n", "\n", "கரும்பின்", " ", "எந்திரம்", " ", "சிலைப்பின்", ", ", "அயலது", ".", "\n", "\n", "இருஞ்", " ", "சுவல்", " ", "வாளை", "\n", "பிறழும்", " ", "ஆங்கண்", ",", "\n", "\n", "தண்", " ", "பணை", " ", "ஆளும்", "\n", "வேந்தர்க்குக்", "\n", "\n", "கண்", " ", "படை", " ", "ஈயா", "\n", "வேலோன்", " ", "ஊரே", ".          10", "\n", "\n", "\n", "\n", "திணை", " ", "வாகை", "; ", "துறை", "\n", "வல்லாண்", " ", "முல்லை", ".", "\n", "\n", "ஆவூர்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "சங்ககாலக் கரும்பின் எந்திரம் ", "இப்படி இருந்திருக்கும்", "\n"]},
{"link": "https://vaiyan.blogspot.com/2015/05/326.html", "title": "புறநானூறு 326", "content": ["\n", "வல்லாண் முல்லை", "வல்லாளன் குடும்பதினரின் பண்பினை இந்தப்\nபாடல் கூறுகிறது.", "\n", "\n", "வல்லாளன் ஊர்", "\n", "\n", "\n", "\n", "\n", "வல்லாளன் மனைவி", "\n", "\n", "\n", "\n", "\n", "வல்லாளன் | கிழவன்", "\n", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "[ஊர்]", "\n", "\n", "ஊர்", " ", "முது", " ", "வேலிப்", " ", "பார்", " ", "நடை", " ", "வெருகின்", "\n", "\n", "இருள்", " ", "பகை", " ", "வெரீஇய", " ", "நாகு", " ", "இளம்", " ", "பேடை", "\n", "\n", "உயிர்", " ", "நடுக்குற்றுப்", " ", "புலா", " ", "விட்டு", " ", "அரற்ற", ",", "\n", "\n", "சிறையும்", " ", "செற்றையும்", " ", "புடையுநள்", " ", "எழுந்த", "\n", "\n", "பருத்திப்", " ", "பெண்டின்", " ", "சிறு", " ", "தீ", " ", "விளக்கத்து", ",             5", "\n", "\n", "கவிர்ப்", " ", "பூ", " ", "நெற்றிச்", " ", "சேவலின்", " ", "தணியும்", "\n", "\n", "அரு", " ", "மிளை", " ", "இருக்கையதுவே", " ", "மனைவியும்", ",", "\n", "\n", "[மனைவி]", "\n", "\n", "வேட்டச்", " ", "சிறாஅர்", " ", "சேண்", " ", "புலம்", " ", "படராது", ",", "\n", "\n", "படப்பைக்", " ", "கொண்ட", " ", "குறுந்", " ", "தாள்", " ", "உடும்பின்", "\n", "\n", "விழுக்கு", " ", "நிணம்", " ", "பெய்த", " ", "தயிர்க்", " ", "கண்", " ", "விதவை", ",            10", "\n", "\n", "யாணர்", " ", "நல்லவை", " ", "பாணரொடு", ", ", "ஒராங்கு", "\n", "\n", "வரு", " ", "விருந்து", " ", "அயரும்", " ", "விருப்பினள்", "; ", "கிழவனும்", ",", "\n", "\n", " [கிழவன்]", "\n", "\n", "அருஞ்", " ", "சமம்", " ", "ததையத்", " ", "தாக்கி", ", ", "பெருஞ்", " ", "சமத்து", "\n", "\n", "அண்ணல்", " ", "யானை", " ", "அணிந்த", "\n", "\n", "பொன்", " ", "செய்", " ", "ஓடைப்", " ", "பெரும்", " ", "பரிசிலனே", ".           15", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "தங்கால்", " ", "பொற்கொல்லனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "உவமை அழகு", "இயற்கையில் ஈடுபாடு", "\n", "\n", "\n", "\n"]},
{"link": "https://vaiyan.blogspot.com/2015/05/327.html", "title": "புறநானூறு 327", "content": ["\n", "வல்லாண் முல்லை", "அவன் வரகுச்சோறு உண்ணும் நெடுந்தகை. ", "\n", "உண்ட\nசோற்றுக்காகக் கடமை செய்பவன். ", "\n", "என்ன கடமை? ", "\n", "அரசனுக்குத் துன்பம் வரின் தான் தாங்கிக்கொள்ளும்\nகடமை. ", "\n", "அதனை ஆற்றுபவன்.", "\n", "\n", "அவன் உண்ட வரகு", "\n", "\n", "\n", "எருது பூட்டி அதன் கால்கள் மிதிபடாமல் இளைஞர்\nதடியால் அடித்து வரகும் வைக்கோலுமாகப் பிரித்தெடுத்த வரகு.", "\n", "சில் விளை வரகு. அதாவது ஏதோ கொஞ்சம் விளைந்த\nவரகு. அதன் சிறிய பொலிக் குவியல்.", "\n", "கடவர் – கடன்கொடுத்தவர்கள். விளைச்சலைக்\nகுவித்ததும் கடன் கொடுத்தவர்கள் வளைத்துக்கொண்டனர். அவர்களுக்குக் கொடுத்தது போக மீதமுள்ள\nவரகு.", "\n", "மீதமிருந்த வரகை பசியால் வாடும் பாணர்க்குக்\nகொடுத்தது போக மீதம் கடைசியாக இருந்த வரகு.   ", "\n", "இந்த வரகைத் தன் சுற்றத்தாரின் வறுமையை போக்கச்\nசெலவிட்ட பின்னர் மிஞ்சிய வரகு.", "\n", "அதனைத் தன் ஊரில் இருந்த உழைக்க முடியாத\nசிறுபுல்லாளர்க்கு முகந்து கொடுப்பான்.", "\n", "\n", "\n", "\n", "எஞ்சியதைத் தான் உண்பான்.", "\n", "\n", "இவன்தான் அந்த நெடுந்தகை. ", "அரசனைத் தாங்கும்\nநெடுந்தகை. ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "எருது", " ", "கால்", " ", "உறாஅது", ",\n", "இளைஞர்", " ", "கொன்ற", "\n", "\n", "சில்", " ", "விளை", " ", "வரகின்", "\n", "புல்லென்", " ", "குப்பை", ",", "\n", "\n", "தொடுத்த", " ", "கடவர்க்குக்", " ", "கொடுத்த", "\n", "மிச்சில்", "\n", "\n", "பசித்த", " ", "பாணர்", " ", "உண்டு", ",\n", "கடை", " ", "தப்பலின்", ",", "\n", "\n", "ஒக்கல்", " ", "ஒற்கம்", " ", "சொலிய", ",\n", "தன்", " ", "ஊர்ச்       5", "\n", "\n", "சிறு", " ", "புல்லாளர்", " ", "முகத்து", "\n", "அவை", " ", "கூறி", ",", "\n", "\n", "வரகு", " ", "கடன்", " ", "இரக்கும்", "\n", "நெடுந்", " ", "தகை", "\n", "\n", "அரசு", " ", "வரின்", " ", "தாங்கும்", "\n", "வல்லாளன்னே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n..............................................................", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "கடன் கொடுத்தவருக்குப் போக", "பாணர்க்குப் போக", "உறவினருக்குப் போக", "முடியாதவருக்குப் போக", "எஞ்சிய பகுதி பயிரிட்டவனுக்கு", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/331.html", "title": "புறநானூறு 331", "content": ["\n", "மூதில் முல்லை", "அவன் போராளி மட்டுமன்று; கொடையாளியுமாக விளங்குகிறான்.", "\n", "\n", "\n", "கல்லைப் பொளித்து உண்டாக்கப்பட்ட கூவல்-கிணறு.\nஅரிதாக உப்புநீர் ஊறும் கிணறு. அந்த நீரை உண்டுகொண்டு வில்லை ஏராகப் பிடித்து உழுது\nஉண்ணும் வாழ்க்கையை மேற்கொண்டவன். சிறிய ஊர். பெரிதும் வறுமையுற்று வாழும் வாழ்க்கை.\nஇப்படிப்பட்ட நிலையில் உள்ளவன் ஆயினும்.", "\n", "கல்வி கற்காத இடையன் இருட்டும் மாலை வேளையில்\nதன்னிடமுள்ள ஞெலிகோலால் தன்னிடம் இல்லாத தீயை மூட்டிக்கொள்வது போல, இவன் தன்னிடம் இல்லாத\nஒன்றைப் படைத்துக்கொள்ளவும் வல்லவன்.", "\n", "தன்னிடம் உள்ளது மிகவும் சிறியது என்றாலும்,\nமிகவும் பலராக வந்திருக்கிறார்களே என்று என்று எண்ணாமல், நீண்ட பந்தல் போட்டு முறையாக\nஉணவு படைக்கவும் வல்லவன்.  ", "\n", "இல்லத்தில் இருக்கும் மகளிர் தன்னை அழகு\nசெய்துகொள்வது போல வந்தவர்களுக்கெல்லாம் வரிசை (சிறப்பு) செய்யவும் வல்லவன்.", "\n", "\n", "\n", "\n", "நாட்டைக் காக்கும் மன்னன் தன் பின்வாசலில்\nஇடைவிடாது வெண்ணிறப் பெருஞ்சோறு வழங்குவது போல இவனும் நேரம் வரும்போது உணவு படைக்கவும்\nவல்லவன். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கல்", " ", "அறுத்து", " ", "இயற்றிய", "\n", "வல்", " ", "உவர்க்", " ", "கூவல்", ",", "\n", "\n", "வில்", " ", "ஏர்", " ", "வாழ்க்கை", ",\n", "சீறூர்", " ", "மதவலி", "\n", "\n", "நனி", " ", "நல்கூர்ந்தனன்ஆயினும்", ", ", "பனி", " ", "மிக", ",", "\n", "\n", "புல்லென்", " ", "மாலைச்", " ", "சிறு", " ", "தீ", "\n", "ஞெலியும்", "\n", "\n", "கல்லா", " ", "இடையன்", " ", "போல", ",\n", "குறிப்பின் 5", "\n", "\n", "இல்லது", " ", "படைக்கவும்", " ", "வல்லன்", ";\n", "உள்ளது", "\n", "\n", "தவச்", " ", "சிறிது", " ", "ஆயினும்", "\n", "மிகப்", " ", "பலர்", " ", "என்னாள்", ",", "\n", "\n", "நீள்", " ", "நெடும்", " ", "பந்தர்", "\n", "ஊண்", " ", "முறை", " ", "ஊட்டும்", "\n", "\n", "இல்", " ", "பொலி", " ", "மகடூஉப்", "\n", "போல", ", ", "சிற்", " ", "சில", "\n", "\n", "வரிசையின்", " ", "அளிக்கவும்", " ", "வல்லன்", "; ", "உரிதினின்   10", "\n", "\n", "காவல்", " ", "மன்னர்", " ", "கடைமுகத்து", "\n", "உகுக்கும்", "\n", "\n", "போகு", " ", "பலி", " ", "வெண்", "\n", "சோறு", " ", "போலத்", "\n", "\n", "தூவவும்", " ", "வல்லன்", ", ", "அவன்", "\n", "தூவுங்காலே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "உறையூர்", " ", "முது", " ", "கூத்தனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது இக்கால விருந்து ", "அக்கால மன்னனும் இது போல் ", "போகுபலி வெண்சோறு வழங்கினான். ", "போர்வீரர்களுக்கு வழங்கினால் அது பெருஞ்சோறு. ", "பொதுமக்களுக்கு வழங்கினால் அது வெண்சோறு", "மூதில் மகனும் இவ்வாறு வழங்கினான்.", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/332.html", "title": "புறநானூறு 332", "content": ["\n", "மூதில் முல்லை * வேல் மங்கலம்", "\n", "\n", "\n", "இது வேல்", "\nபோருக்குச் செல்வதற்கு முன்னர்", "\nவேலுக்கு நீராட்டு விழா நடைபெறும்", "\n", "\n", "இது மூதில் மறவன் வேல். ", "இது பிறர் வைத்துள்ள\nவேலைப் போலக் கிடக்காது. ", "பெருந்தகைமை கொண்ட வேல் ", "\n", "\n", "\n", "இது. கூரைப் பரணில் வைக்கப்பட்டுள்ள\nபுழங்கப்படாத பண்டங்கள் போலப் புழுதி படிந்து கூரையில் செருகப்பபட்டுக் கிடந்தாலும்\nகிடக்கும்.", "\n", "அல்லாமல் விழாக்கோலத்துடன் நீராடிய பின்னர்\nபெரும்படையுடன் வந்த பகைவேந்தன் போர்க்களிற்றின் முகத்தில் கிடந்தாலும் கிடக்கும்", "நீறாடிக் கிடக்கும் = புழுதி படிந்து கிடக்கும்", "\n", "நீராடி வரும் = மண்ணுமங்கல விழாவில் நீராடி\nவரும்", "\n", "போராடி ஏறும் = பகைவேந்தன் பட்டத்து யானை\nமுகத்தில் ஏறும்", "\n", "\n", "\n", "\n", "வேல் மண்ணுமங்கலம்", "\n", "மங்கலமகளிர் அணிவகுத்து வந்து வேலுக்கு மாலை\nசூட்டுவர்.", "\n", "அந்த அணிவகுப்புடன் நீராட்டுவதற்காக எடுத்துச்\nசெல்லப்படும்.", "\n", "இன்னிசை முழங்க எடுத்துச் செல்லப்படும்.", "\n", "யாழிசைப் பண்ணுடன் நீராட்டப்படும்.", "\n", "பின் தெருவெல்லாம் ஊர்வலமாக எடுத்துச் செல்லப்படும்.", "\n", "இந்த ஊர்வலத்தைக் கண்டபோதே பகைமன்னர் மண்ணெல்லாம்\nஅழுங்கி நடுநடுங்கும்.", "\n", "\n", "\n", "\n", "பின்னர் போர்களம் செல்லும். ", "\n", "\n", "பின்னர் பகைவேந்தரின் பட்டத்து யானை முகத்தில்\nபாய்ந்து கிடக்கும். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பிறர்", " ", "வேல்", " ", "போலாதாகி", ",\n", "இவ்", " ", "ஊர்", "\n", "\n", "மறவன்", " ", "வேலோ", " ", "பெருந்", "\n", "தகை", " ", "உடைத்தே", ";", "\n", "\n", "இரும்", " ", "புறம்", " ", "நீறும்", "\n", "ஆடி", ", ", "கலந்து", " ", "இடைக்", "\n", "\n", "குரம்பைக்", " ", "கூரைக்", " ", "கிடக்கினும்", " ", "கிடக்கும்", ";", "\n", "\n", "மங்கல", " ", "மகளிரொடு", " ", "மாலை", "\n", "சூட்டி", ",                       5", "\n", "\n", "இன்", " ", "குரல்", " ", "இரும்", "\n", "பை", " ", "யாழொடு", " ", "ததும்ப", ",", "\n", "\n", "தெண்", " ", "நீர்ப்", " ", "படுவினும்", "\n", "தெருவினும்", " ", "திரிந்து", ",", "\n", "\n", "மண்", " ", "முழுது", " ", "அழுங்கச்", "\n", "செல்லினும்", " ", "செல்லும்", "; ", "ஆங்கு", ",", "\n", "\n", "இருங்", " ", "கடல்", " ", "தானை", "\n", "வேந்தர்", "\n", "\n", "பெருங்", " ", "களிற்று", " ", "முகத்தினும்", "\n", "செலவு", " ", "ஆனாதே", ".      10", "\n", "\n", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "விரியூர்", " ", "நக்கனார்", " ", "பாடியது", ".", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "ஆங்கிலத்தில் இதன் செய்தி", "\n", "\n", "\n", "\n"]},
{"link": "https://vaiyan.blogspot.com/2015/05/333.html", "title": "புறநானூறு 333", "content": ["\n", "மூதில் முல்லை", "முயல் உகளும் மன்றம் சென்றால், உங்களுக்கு\nஉயவு இன்றேனும், உண்க, தங்கினிர் சென்மோ, புலவீர் என்று, மனையோள் விதைத் தினையை உரலில்\nபெய்து சமைத்துத் தருவாள். அவள் கணவனாகிய வேட்டக்குடிப் பெருமகன் பகைவேந்தன் யானையை\nவீழ்த்திப் பெற்ற பரிசுப் பொருளை உங்களுக்கு வழங்குவான். என்று பாடலைப் பாடும் புலவர்\nமற்றொரு புலவருக்குக் கூறுகிறார். ", " ", "\n", "\n", "\n", "முயல்", "\n", "\n", "\n", "நீரில் விழுந்த மழைத்துளியானது குமிழி விட்டு\nமேலே எழும்புவது போன்ற கண்களை உடையது முயல். அது வலிமையான பிடரியினைக் கொண்ட தலையினை\nஉடையது. பெரிய காதுகளைக் கொண்டது. சிறியது. அது உள்ளூரிலுள்ள வேலிப் புதர்களில் துள்ளி\nவிளையாடும் மன்றத்தில் உள்ள பொந்துகளில் [தொள்ளை] தங்கும்.", "\n", "\n", "\n", "\n", "புலவர்களே, நீங்கள் அங்குச் செல்வீர் ஆயின்,", "\n", "\n", "\n", "அங்கு வாழும் மனைக்குரிய பெருமாட்டியர்\n“புலவர் பெருமக்களே! களைப்பு இல்லை என்றாலும் உண்ணுங்கள். இங்குத் தங்கிச் செல்லுங்கள்.\nஇல்லத்தில் இருந்த வரகு, தினை ஆகியவை இல்லை என்று கேட்டு வந்தவர்களுக்கு உணவாகவும்,\nகொடையாகவும் வழங்கித் தீர்ந்துவிட்டன. அளவு குறித்து வாங்கி அளவோடு திருப்பித் தரும்\nகுறியெதிர்ப்புப் பெறவும் வழியில்லை. விதைக்காகக் கதிரோடு காயவைத்துப் பாதுகாக்கப்பட்ட\nதினை உள்ளது” என்று சொல்லிக்கொண்டு உரலில் போட்டுக் குற்றி எடுத்து உணவாக்கிப் படைப்பாள்.", "\n", "\n", "\n", "\n", "உடும்பைப் போல் பற்றிக்கொண்டு தேர் வல்லார்\nவரினும், முகத்தில் வம்பு என்னும் ஓடை-அணி பூண்ட யானை மேல் வரும் வேந்தர் ஆயினும் உண்பது\nஇந்தத் தினைதான். உங்களுக்கும் பரிசாகவும் வழங்குகிறேன். மேன்மக்களே [குருசில்] ஏற்றுக்கொள்ளுங்கள்\n– என வழங்குவாள். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "\n", "\n", "நீருள்", " ", "பட்ட", " ", "மாரிப்", "\n", "பேர்", " ", "உறை", "\n", "\n", "மொக்குள்", " ", "அன்ன", " ", "பொகுட்டு", " ", "விழிக்", "\n", "கண்ண", ",", "\n", "\n", "கரும்", " ", "பிடர்த்", " ", "தலைய", ",\n", "பெருஞ்", " ", "செவிக்", " ", "குறு", " ", "முயல்", "\n", "\n", "உள்", " ", "ஊர்க்", " ", "குறும்", "\n", "புதல்", " ", "துள்ளுவன", " ", "உகளும்", "\n", "\n", "தொள்ளை", " ", "மன்றத்து", " ", "ஆங்கண்", "\n", "படரின்", ",            5", "\n", "\n", "'", "உண்க", "' ", "என", " ", "உணரா", "\n", "உயவிற்று", " ", "ஆயினும்", ",", "\n", "\n", "தங்கினிர்", " ", "சென்மோ", ", ", "புலவிர்", "! ", "நன்றும்", ";", "\n", "\n", "சென்றதற்", " ", "கொண்டு", ", ", "மனையோள்", " ", "விரும்பி", ",", "\n", "\n", "வரகும்", " ", "தினையும்", " ", "உள்ளவை", "\n", "எல்லாம்", "\n", "\n", "இரவல்", " ", "மாக்கள்", " ", "உணக்கொளத்", "\n", "தீர்ந்தென", ",    10", "\n", "\n", "குறித்து", " ", "மாறு", " ", "எதிர்ப்பை", " ", "பெறாஅமையின்", ",", "\n", "\n", "குரல்", " ", "உணங்கு", " ", "விதைத்", "\n", "தினை", " ", "உரல்", " ", "வாய்ப்", " ", "பெய்து", ",", "\n", "\n", "சிறிது", " ", "புறப்பட்டன்றோ", " ", "இலளே", ";\n", "தன்", " ", "ஊர்", "\n", "\n", "வேட்டக்", " ", "குடிதொறும்", " ", "கூட்டு", "\n", "\n", "..............................................\n", "உடும்பு", " ", "செய் 15", "\n", "\n", "பாணி", " ", "நெடுந்", " ", "தேர்", "\n", "வல்லரோடு", " ", "ஊரா", ",", "\n", "\n", "வம்பு", " ", "அணி", " ", "யானை", "\n", "வேந்து", " ", "தலைவரினும்", ",", "\n", "\n", "உண்பது", " ", "மன்னும்", " ", "அதுவே", ";", "\n", "\n", "பரிசில்", " ", "மன்னும்", ", ", "குருசில்", "\n", "கொண்டதுவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n.................................................................", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இவர்கள் மாவு இடிக்கின்றனர்", "பாடல் தினைக் கதிரைக் குற்றும்", "மனையோளைக் குறிப்பிடுகிறது", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/334.html", "title": "புறநானூறு 334", "content": ["\n", "மூதில் முல்லை", "மூதில் சிறுவர், மனைவி, கணவன் ஆகிய மூவரின்\nபாங்கு இருக்கும் நிலையை இந்த மூதின்முல்லைத் துறைப் பாடல் கூறுகிறது. ", " ", "\n", "\n", "சிறுவர் ஒலி", "\n", "\n", "\n", "மன்றத்தில் விளையாடும் சிறுவர்களின் ஆரவார\nஒலியைக் கேட்டதும் முயல் படப்பையில் ஒடுங்கிக்கொள்ளுமாம்.", "\n", "அந்தச் சிறுவர்கள் விளையாட்டு மண்டை கொண்டவர்கள்.", "\n", "முயல் பழனத்தில் விளைந்திருக்கும் கண்புப்\nபுல் போன்ற மயிரினை உடையது.", "\n", "\n", "\n", "\n", "மனையோள் உணவு வழங்கும் அரவம்", "\n", "\n", "\n", "பாணரின் வயிற்றுப் பசியைப் போக்குவதாலும்,\nநாடி வந்தவர்களுக்குப் பரிசில் வழங்குவதாலும் உணவு உண்ணும் அரவ ஒலியை உண்டாக்கும் மனைவி\nஅந்த அரவ ஒலி உண்டாக்குவதைக் கைவிடவே மாட்டாள்.", "\n", "\n", "\n", "\n", "காளை வழங்கும் அரவம்", "\n", "\n", "\n", "அந்த மூதில்லில் வாழும் காளை பகையரசன் யானையை\nவீழ்த்தி அது அணிந்திருந்த ஓடைப் பொன்னைத் தன் அரசனிடமிருந்து பரிசிலாகப் பெற்றுவந்ததைத்\nதன்னிடம் பரிசில் நாடி வந்தவர்களுக்கு வழங்குவதைக் கைவிடமாட்டான்.", "\n", "\n", "\n", "\n", "\n", "\n", "அருஞ்சொல்", "\n", "\n", "\n", "மூதில் = பழமையான தமிழ்நெறிக் குடும்பம்", "\n", "\n", "காமரு = காமம் மருவிய, ஆசை ஊட்டும்", "\n", "\n", "கண்பு = ஒருவகைக் கோரைப் புல்", "\n", "\n", "பழனம் = பழமையான வளம் மிக்க வயல்", "\n", "\n", "புன்தலை = விளையாட்டு மூளை", "\n", "\n", "படப்பு = படப்பை, புன்செய்த் தோட்டம்", "\n", "\n", "ஆர்த்தல் = வயிற்றை நிரப்புதல், [", "ஏதிலார் ஆர", "\n- திருக்குறள்]", "\n", "\n", "கைதூவாள், கைதூவான் = கைவிடாமை [", "கருமம் செய ஒருவன்\nகைதூவேன் என்னும் பெருமை", "] - திருக்குறள்", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "காமரு", " ", "பழனக்", " ", "கண்பின்", "\n", "அன்ன", "\n", "\n", "தூ", " ", "மயிர்க்", " ", "குறுந்", "\n", "தாள்", " ", "நெடுஞ்", " ", "செவிக்", " ", "குறு", "\n", "முயல்", ",", "\n", "\n", "புன்", " ", "தலைச்", " ", "சிறாஅர்", "\n", "மன்றத்து", " ", "ஆர்ப்பின்", ",", "\n", "\n", "படப்பு", " ", "ஒடுங்கும்மே", " ........... ", "பின்பு", "\n", "\n", ".....................\n", "ன்", " ", "ஊரே", " ", "மனையோள்    5", "\n", "\n", "பாணர்", " ", "ஆர்த்தவும்", ", ", "பரிசிலர்", "\n", "ஓம்பவும்", ",", "\n", "\n", "ஊண்", " ", "ஒலி", " ", "அரவமொடு", "\n", "கைதூவாளே", ";", "\n", "\n", "உயர்", " ", "மருப்பு", " ", "யானைப்", "\n", "புகர்", " ", "முகத்து", " ", "அணிந்த", "\n", "\n", "பொலம்", "\n.............................. ", "ப்", "\n", "\n", "பரிசில்", " ", "பரிசிலர்க்கு", " ", "ஈய", ",  10", "\n", "\n", "உரவு", " ", "வேல்", " ", "காளையும்", "\n", "கை", " ", "தூவானே", ".", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "மதுரைத்", " ", "தமிழக்", " ", "கூத்தனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "\n", "\n", "\n"]},
{"link": "https://vaiyan.blogspot.com/2015/05/339.html", "title": "புறநானூறு 339", "content": ["\n", "மகட்பாற்காஞ்சி", "வேந்தர் நெஞ்சில் ஒளி வீசும் அவள் வளரவேண்டும். ", "இல்லாவிட்டால் போர் மூளுமே.", "\n", "\n", "கோவலர்", "\n", "\n", "\n", "அகன்ற இடத்துக்குச் சென்றிருக்கும் பல்வகையான\nஆனிரைகளின் காளை மடலுடன் திகழும் பனைமரத்தின் நல்ல நிழலில் படுத்துக்கொண்டு அசை போடும்போது\nஆனிரை மேய்க்கும் கோவலர் முல்லைப் பூக்களைப் பறித்துக்கொண்டிருப்பர்.", "\n", "\n", "\n", "\n", "முயல்", "\n", "\n", "\n", "பூப் பறிக்கும்போது அங்கு மேயும் முயலை அவர்கள்\nகுண்டாந்தடியால் அடிப்பர். அந்த முயல் தப்பி ஓடிச் சென்று அங்கிருக்கும் நீர்நிலையில்\nவாளைமீனோடு சேர்ந்து புரண்டு துள்ளும்.", "\n", "\n", "\n", "\n", "மகளிர்", "\n", "\n", "\n", "கடலில் விளையாடிய மகளிர் அடுத்துக் குளத்து\nநீரில் பாய்ந்து தூய்மையாக்கிக்கொண்டு கழிவுநீர்த் தேக்கங்களில் பூத்திருக்கும் நெய்தல்\nபூக்களைக் கிள்ளி எடுப்பர். அவர்கள் தம் மணி கோத்த தொடலை ஆடை உடுத்திக்கொண்டிருப்பர்.\nதோளில் தொடி அணிந்திருப்பர்.", "\n", "\n", "\n", "\n", "அவள்", "\n", "\n", "\n", "வேந்தர் நெஞ்சில் ஒளிந்துகொண்டிருக்கும்\nஅவள், ", "பசுமையான தழையாடை (தழையாலான ஒப்பனையாடை) அணித்திக்கொண்டிருக்கும் அவள் ", "என்றென்றும்\nஅமைதியாக வளரவேண்டும். ", "போரை விளைவித்து வருத்துபவளாக இருந்துவிடக் கூடாது. ", "வேந்தர்\nயானை காதை ஆட்டிக்கொண்டு வருகிறதே!", "\n", "\n", "\n", "\n", "\n", "\n", "பழந்தமிழ்", "\n", "\n", "பறிக்குந்து", "\n", "\n", "உகளுந்து", "\n", "\n", "குறூஉந்து", "\n", "\n", "பறிக்கும்,\nஉகளும், குறூஉம் என்னும் சொற்கள் இவ்வாறு வருகின்றன. ", "‘உம் உந்து ஆகும் இடனுமார் உண்டே’\nஎன்று தொல்காப்பியம் இதற்கு இலக்கணம் கூறுகிறது. (தொல்காப்பியம் இடையியல் 44) ", "இப்படி\nவரும்போது இந்தச் சொற்கள் ஒருமை, பன்மை என்னும் இரண்டுக்கும் பொதுவினையாக இருக்கும்\nஎன்று அது மேலும் விளக்குகிறது. (தொல்காப்பியம் இடையியல் 45)", " ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வியன்", " ", "புலம்", " ", "படர்ந்த", "\n", "பல்", " ", "ஆ", " ", "நெடு", " ", "ஏறு", "\n", "\n", "மடலை", " ", "மாண்", " ", "நிழல்", "\n", "அசைவிட", ", ", "கோவலர்", "\n", "\n", "வீ", " ", "ததை", " ", "முல்லைப்", "\n", "பூப்", " ", "பறிக்குந்து", ";", "\n", "\n", "குறுங்", " ", "கோல்", " ", "எறிந்த", "\n", "நெடுஞ்", " ", "செவிக்", " ", "குறு", " ", "முயல்", "\n", "\n", "நெடு", " ", "நீர்ப்", " ", "பரப்பின்", "\n", "வாளையொடு", " ", "உகளுந்து", ";               5", "\n", "\n", "தொடலை", " ", "அல்குல்", " ", "தொடித்", "\n", "தோள்", " ", "மகளிர்", "\n", "\n", "கடல்", " ", "ஆடிக்", " ", "கயம்", "\n", "பாய்ந்து", ",", "\n", "\n", "கழி", " ", "நெய்தல்", " ", "பூக்\nகுறூஉந்து", ";", "\n", "\n", "பைந்", " ", "தழை", " ", "துயல்வரும்", "\n", "செறு", " ", "விறற", "..............", "\n", "\n", "............................................................................", "லத்தி         10", "\n", "\n", "வளர", " ", "வேண்டும்", ", ", "அவளே", ",\n", "என்றும்", "\n", "\n", "ஆர்", " ", "அமர்", " ", "உழப்பதும்", "\n", "அமரியளாகி", ",", "\n", "\n", "முறம்", " ", "செவி", " ", "யானை", "\n", "வேந்தர்", "\n", "\n", "மறம்", " ", "கெழு", " ", "நெஞ்சம்", "\n", "கொண்டு", " ", "ஒளித்தோளே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n..............................................................", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "பூப் பறிக்கும் ஓவியம்", "பாடலில்", "கோவலர் பூப் பறிக்கின்றனர்", "தழையாடை மகளிர் ", "நீர்ப்பூக் கொய்கின்றனர்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/340.html", "title": "புறநானூறு 340", "content": ["\n", "மகட்பாற்காஞ்சி", "அந்த இளையவள் கரந்தை பூத்திருக்கும் வயலில்\nஓடி குன்றிமணியைக் கொத்தோடு ", "[குரல்]", " பரித்து விளையாடுபவள்.", "\n", "\n", "அவளைப் பற்றிக் கேட்கிறாய். சொல்கிறேன் கேள்.", "\n", "\n", "அவளுடைய தந்தைக்கு மைந்தர்களும் உண்டு. அந்த\nமைந்தர்களும் தந்தையும் அவளைப் பனைமரம் போலக் கையை உடைய யானைமீது போருக்கு வரும் மன்னர்க்குக்\nகொடுக்கமாட்டேன் எனச் சாதிக்கின்றனர்.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "கரந்தை", " ", "அம்", " ", "செறுவின்", " ", "பெயர்க்கும்", "\n", "\n", "அணித்", " ", "தழை", " ", "நுடங்க", " ", "ஓடி", ",\n", "மணிப்", " ", "பொறிக்", "\n", "\n", "குரல்", " ", "அம்", " ", "குன்றி", " ", "கொள்ளும்", "\n", "இளையோள்", ",", "\n", "\n", "மா", " ", "மகள்", "\n", "\n", "....................... ", "ல்", "\n", "என", " ", "வினவுதி", ", ", "கேள்", ", ", "நீ", ":", "\n", "\n", "எடுப்பவெ", "...,..................................................\n             5", "\n", "\n", "..........................", "மைந்தர்", "\n", "தந்தை", "\n", "\n", "இரும்", " ", "பனை", " ", "அன்ன", " ", "பெருங்", "\n", "கை", " ", "யானை", "\n", "\n", "பெருந்", " ", "தகை", " ", "மன்னர்க்கு", " ", "வரைந்திருந்தனனே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "அ", "...............................\n", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "\n", "இது திருநீற்றுப்பச்சை என்னும் செடி", "இதனைக் கரந்தை என அறிஞர்கள் ", "குறிப்பிடுகின்றனர். ", "அவர்கள்", "தஞ்சையை அடுத்த கரத்தட்டாங்குடி ", "கரந்தைக்குடி என்பதன் ", "மருவிய வழக்கு என்கின்றனர்", "கொடி எனச் சங்ககால வழக்குக் காட்டுவதை ", "நினைக்கவேண்டியுள்ளது.", "கரந்தை = கிராந்தி = விஷ்ணு கிராந்தி", "\"காய்த்த கரந்தை மாக் கொடி ", "விளைவயல் வந்து இறை கொண்டன்று தானை\"", " ", "- பதிற்றுப்பத்து 40", "மா = நீல நிறம் | நீல நிறப் பூப் பூக்கும் கொடி", "\n"]},
{"link": "https://vaiyan.blogspot.com/2015/05/338.html", "title": "புறநானூறு 338", "content": ["\n", "மகட்பாற்காஞ்சி", "\n", "அவளைக் கொண்டியாகப் பிடித்துக்கொண்டு செல்லமுடியாது.\n", "போரிட்டு வென்று தோற்றவன் மகளைக் கொண்டுசெல்வது வேந்தர்\nவழக்கம். இதற்குக் கொண்டி என்று பெயர்.", " ஆதன் என்னும் அரசனின் போந்தை என்னும்\nஊர் போலப் பகைவரால் கைப்பற்ற முடியாதவள் அவள். அவள் ஓர் ஊரை மட்டும் ஆளும் மன்னன்\nஒருவனின் ஒரே ஒரு மகள்.", "\n", "\n", "கொற்ற வேந்தர்", "\n", "\n", "\n", "வேம்பு மாலை அணிந்தவன் பாண்டியன். ", "(ஆத்தி)\nமாலை ஆணிந்தவன் சோழன். ", "போந்தை (பனம்பூ) மாலை அணிந்தவன் சேரன். ", "வேந்தன் ஒருவன் இந்த\nமூன்று மாலையையும் அணிந்தவனாய், மூவேந்தரையும் வென்ற முடிவேந்தனாய் வில்லேந்திப் போரிட\nவந்தாலும் வெற்றி கொண்டு இவளைக் கொண்டியாகப் பெறமுடியாது.", "\n", "\n", "\n", "ஓரெயில் ", "\n", "\n", "\n", "அவள் தந்தை ஒரே ஒரு கோட்டையை உடைய மன்னன்.\nஅந்தக் கோட்டை வளமான தோட்டங்களும், விளைவயல்களும் சூழ்ந்திருக்கும் நிலப்பகுதியின்\nநடுவில் இருக்கும். தோட்டம், வயல் நிலப்பரப்பு கடல் போலவும், கோட்டை கடலில் மிதக்கும்\nமிதக்கும் கலன் என்னும் கப்பல் போலவும் தோன்றும் ஊர் அது.", "\n", "\n", "\n", "\n", "ஓரெயில் மன்னன்", "\n", "\n", "\n", "அந்தத் திருமகளின் தந்தை அவன். தன் தகுதிக்கேற்பத்\nதன்னை வணங்காதவர் யாராயினும் அவன் தன் மகளை மணம் முடித்துத் தரமாட்டான்.", "\n", "\n", "\n", "\n", "ஆதன் போந்தை", "\n", "\n", "\n", "நெடுவேள் ஆதன் என்பவன் ஒரு குருநில மன்னன். ", "அவன் ஊர் போந்தை. ", "ஏர் பூட்டி உழுத வயல், நீர் பாய்ந்து செழிப்பூட்டும் சேற்றுநிலம்,\nநெல் கொட்டிக் கிடக்கும் வீடுகள், வாங்குவோர் தந்த பொன் கொட்டிக்கிடக்கும் தெருக்கள்,\nவண்டுகள் மொய்க்கும் பல வகையான பூக்கள் மண்டிக் கிடக்கும் மலர்க்காடுகள் ஆகியவற்றைக்\nகொண்டது அந்தப் போந்தை என்னும் ஊர். ", "ஆதனை வென்று இந்த ஊரை யாரும் கைப்பற்ற முடியாது. ", "\n", "\n", "\n", "\n", "இந்த ஊரைப் போல அழகு கொண்டவள் ஓரெயில் மன்னன்\nமகள். அந்த ஊரைக் கைப்பற்ற முடியாதது போல இவளையும் கொண்டியாகக் கைப்பற்ற முடியாது.", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஏர்", " ", "பரந்த", " ", "வயல்", ",\n", "நீர்", " ", "பரந்த", " ", "செறுவின்", ",", "\n", "\n", "நெல்", " ", "மலிந்த", " ", "மனை", ",\n", "பொன்", " ", "மலிந்த", " ", "மறுகின்", ",", "\n", "\n", "படு", " ", "வண்டு", " ", "ஆர்க்கும்", "\n", "பல்", " ", "மலர்க்", " ", "காவின்", ",", "\n", "\n", "நெடு", " ", "வேள்", " ", "ஆதன்", "\n", "போந்தை", " ", "அன்ன", ",", "\n", "\n", "பெருஞ்", " ", "சீர்", " ", "அருங்", "\n", "கொண்டியளே", "; ", "கருஞ்", " ", "சினை   5", "\n", "\n", "வேம்பும்", " ", "ஆரும்", " ", "போந்தையும்", " ", "மூன்றும்", "\n", "\n", "மலைந்த", " ", "சென்னியர்", ", ", "அணிந்த", "\n", "வில்லர்", ",", "\n", "\n", "கொற்ற", " ", "வேந்தர்", " ", "வரினும்", ",\n", "தன்", " ", "தக", "\n", "\n", "வணங்கார்க்கு", " ", "ஈகுவன்", " ", "அல்லன்", " ", "வண்", "\n", "தோட்டுப்", "\n", "\n", "பிணங்கு", " ", "கதிர்க்", " ", "கழனி", "\n", "நாப்பண்", ", ", "ஏமுற்று  10", "\n", "\n", "உணங்கு", " ", "கலன்", " ", "ஆழியின்", "\n", "தோன்றும்", "\n", "\n", "ஓர்", " ", "எயில்", " ", "மன்னன்", "\n", "ஒரு", " ", "மட", " ", "மகளே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "குன்றூர்", " ", "கிழார்", " ", "மகனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது ஒரு வயல் விடுதி", "அவள் தந்தையின் ஓரெயில்", "இது", "வயல் தோட்டக் கடல்வெளியில் ", "கப்பல் போல் ", "தனித்துத் தோன்றியது", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/356.html", "title": "புறநானூறு 356", "content": ["\n", "மகட்பாற்காஞ்சி", "மகளிர் பலர் வந்து ஆங்காங்கே அழும்போது,\nஅவர்களின் கண்ணீரானது, சுடுகாட்டில் கணவன் பிணம் எரிந்து கிடக்கும் சாம்பலோடு கூடிய\nஎலும்பில் விழுந்து அதன் சூட்டை அவிப்பதை இதற்கு முன்பு கண்டதே இல்லை.", "\n", "\n", "முதுகாடு", "\n", "\n", "களரியும்,\nகள்ளியும் மண்டிக் கிடக்கும்.", "\n", "\n", "இரவில்\nகூவும் கூகை பகலிலும் கூவிக்கொண்டிருக்கும்.", "\n", "\n", "தாறுமாறாகப்\nபிறழ்ந்து கிடக்கும் பல்லை உடைய பேய் மகளிர் அஞ்சும்படி திரிவர். ", "\n", "பிணம்\nஎரியும் ஈம விளக்கொளியில் திரிவர். ", "\n", "\n", "பிணம்\nஎரியும் புகையில் வெண்மேகம் தோன்றும். ", "\n", "\n", "மகளிர்", "\n", "\n", "எல்லாரும்\nமுதுகாட்டில் எரிந்து போனதைக் கண்டுகொண்டிருக்கும் மகளிர். சாவில் கணவரைப் புறங்கண்ட\nமகளிர்.  ", "\n", "\n", "அருஞ்சொல்", "\n", "\n", "ஈமவிளக்கு\n= பிணம் சுடும் தீ", "\n", "\n", "களரி\n= போர்க்களம்", "\n", "\n", "மண்பதை\n= மக்கள் தொகுதி", "\n", "\n", "முதுகாடு\n= சுடுகாடு", "\n", "\n", "இந்தப் பாடல் ‘முதுகாடு’ என்னும் துறைக்கு\nமேற்கோளாகத் தரப்பட்டுள்ளது. (தொல்காப்பியம் புறத்திணையியல் இளம்பூரணர் வைப்பு சூத்திரம்\n18, நச்சினார்க்கினியர் வைப்பு சூத்திஈரம் 24)", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "களரி பரந்து, கள்ளி போகி,", "\n", "\n", "பகலும் கூஉம் கூகையொடு, பிறழ்பல்,", "\n", "\n", "ஈம விளக்கின், பேஎய் மகளிரொடு", "\n", "\n", "அஞ்சு வந்தன்று, இம் மஞ்சு படு முதுகாடு;", "\n", "\n", "நெஞ்சு அமர் காதலர் அழுத கண்ணீர்   5", "\n", "\n", "என்பு படு சுடலை வெண் நீறு அவிப்ப,", "\n", "\n", "எல்லார் புறனும் தான் கண்டு, உலகத்து", "\n", "\n", "மன்பதைக்கு எல்லாம் தானாய்,", "\n", "\n", "தன் புறம் காண்போர்க் காண்பு அறியாதே.", "\n", "\n", "\n", "\n", "திணை காஞ்சி; ", "துறை மகட்பாற் காஞ்சி.", "\n", "\n", "தாயங் கண்ணனார் ", "பாடியது.", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "படம்", "வளைபல் பேய்மகள்", "பாடல்", "பிறழ்பல் பேய்மகள்", "கற்பனை", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/358.html", "title": "புறநானூறு 358", "content": ["\n", "\n", "மனையறம் - துறவறம்", "உலகை ஆளும் பேற்றினையும், ", "தவத்தினையும் ", "சீர்தூக்கி\nநிறுத்துப் பார்த்தால் ", "தவத்திற்கு ஆட்சிப் பேறானது கடுகளவு கூட ஈடாகாது. ", "(ஐயவி = வெண்சிறு கடுகு)", "\n", "\n", "காரணம், ", "இந்தப் பெருநிலம் ஒரு பகல்-பொழுதில்\nஎழுவர் ஆளுகைக்கு மாறக்கூடியது. ", "\n", "\n", "அதனால், உலகப் பற்றை விட்டவரைத் திருமகள்\nகைவிடமாட்டாள்.", "\n", "\n", "உலகின்மீது பற்றுடையவர்களைத் திருமகள் கைவிட்டுவிடுவாள்.\n", "\n", "\n", "விளக்கம்", "\n", "\n", "‘பருதி சூழ்ந்த நிலம்’", "கதிரவன் ஒளி சூழ்ந்திருக்கும் நிலம்.", "பருதியைச் சுற்றிக்கொண்டு வரும் நிலம்", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பருதி", " ", "சூழ்ந்த", " ", "இப்", "\n", "பயம்", " ", "கெழு", " ", "மா", " ", "நிலம்", "\n", "\n", "ஒரு", " ", "பகல்", " ", "எழுவர்", "\n", "எய்தியற்றே", ";", "\n", "\n", "வையமும்", " ", "தவமும்", " ", "தூக்கின்", ",\n", "தவத்துக்கு", "\n", "\n", "ஐயவி", " ", "அனைத்தும்", " ", "ஆற்றாது", "\n", "ஆகலின்", ",", "\n", "\n", "கைவிட்டனரே", " ", "காதலர்", "; ", "அதனால்   5", "\n", "\n", "விட்டோரை", " ", "விடாஅள்", ", ", "திருவே", ";", "\n", "\n", "விடாஅதோர்", " ", "இவள்", " ", "விடப்பட்டோரே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மனையறம்", ", ", "துறவறம்", ".", "\n", "\n", "வான்மீகியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "\n", "\n", "\n"]},
{"link": "https://vaiyan.blogspot.com/2015/06/354.html", "title": "புறநானூறு 354", "content": ["\n", "மகட்பாற்காஞ்சி", "அவள் பார்வையால் ஊரே அழிகிறதே! அந்தோ!", "\n", "\n", "அவள் தந்தை", "\n", "\n", "அரசனே\nஎதிர்த்து வந்தாலும் அடங்கமாட்டான். வேல்-படை வெள்ளநீரில் மேன்மக்கள் மூழ்கிவிட்டதால்\nஇப்போது இவளது தந்தை போரில் இறங்கியுள்ளான். ", "\n", "\n", "மகளிர்", "\n", "\n", "வயல்,\nகழனி-வாயில், பொய்கை முதலான இடங்களில் கயல்மீனைத் தின்ற நாரை உந்தித் தள்ளிய வாளைமீனை\nஅவ்விடங்களிலெல்லாம் உள்ள புனல்நீரில் விளையாடும் மகளிர் தம் இல்லங்களுக்கு எடுத்துச்\nசெல்வர். இப்படிப்பட்ட வளம் நிறைந்த ஊர் இவள் கண்ணசைவு வேண்டி வந்தவர்களோடு தந்தை மோதுவதால்\nஅழிந்துவிடுமோ?", "\n", "\n", "அவள் ", "\n", "\n", "இந்தப் பார்வையால் ஊர் அழியப்போகிறதே!", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "அரைசு", " ", "தலைவரினும்", " ", "அடங்கல்", "\n", "ஆனா", "\n", "\n", "நிரை", " ", "காழ்", " ", "எஃகம்", "\n", "நீரின்", " ", "மூழ்கப்", "\n", "\n", "புரையோர்", " ", "சேர்ந்தென", ", ", "தந்தையும்", " ", "பெயர்க்கும்", ";", "\n", "\n", "வயல்", " ", "அமர்", " ", "கழனி", "\n", "வாயில்", " ", "பொய்கை", ",", "\n", "\n", "கயல்", " ", "ஆர்", " ", "நாரை", "\n", "உகைத்த", " ", "வாளை        5", "\n", "\n", "புனலாடு", " ", "மகளிர்", " ", "வள", "\n", "மனை", " ", "ஒய்யும்", "\n", "\n", "ஊர்", " ", "கவின்", " ", "இழப்பவும்", "\n", "வருவது", " ", "கொல்லோ", "\n", "\n", "சுணங்கு", " ", "அணிந்து", " ", "எழிலிய", "\n", "அணந்து", " ", "ஏந்து", " ", "இள", " ", "முலை", ",", "\n", "\n", "வீங்கு", " ", "இறைப்", " ", "பணைத்", "\n", "தோள்", ", ", "மடந்தை", "\n", "\n", "மான்", " ", "பிணை", " ", "அன்ன", "\n", "மகிழ்", " ", "மட", " ", "நோக்கே", "?       10", "\n", "\n", "\n", "\n", "திணை காஞ்சி; ", "துறை மகட்பாற் காஞ்சி.", "\n", "\n", "பரணர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இப்படி விளையாடும் இன்பம் நிறைந்த ஊர்", "அவள் ஒருத்தி அழகால் அழிந்துவிடுமோ", "கவலை", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/357.html", "title": "புறநானூறு 357", "content": ["\n", "பெருங்காஞ்சி", "சேர சோழ பாண்டியர் என்னும் மூவர் உலகத்தையும்\nஒருங்கு ஆண்ட பேரரசர்க்கும் வாழும் ஆண்டுகளும், துய்க்கும் செல்வமும் வரையறுக்கப்பட்டுள்ளன. ", "வரையறுத்த அளவுக்கு மேல் யாரும் துய்க்க இயலாது.", "\n", "\n", "வாழ்நாள் அவரவருக்குத் தரப்பட்டுள்ள புணை (தெப்பம்). ", "(இதனை விதி, ஊழ், பால் என்றெல்லாம் கூறுவர்)", "\n", "\n", "இந்தத் தெப்பத்தைத் கைவிட்டுவிட்டு செல்ல\nயாராலும் முடியாது.", "\n", "\n", "ஒருவருக்குத் துணை என்பது கணவன்-மனைவி உறவுதான்.", "\n", "\n", "எமன் ஒருவர் உயிரை எடுக்கும்போது மற்றொருவர்\nஅழுவதே அன்றி இவ்வுலத்தை விட்டுவிட்டு அவ்வுலகத்துக்கு அவருடன் செல்ல இயலாது.", "\n", "\n", "இதுவே உலகியல் மாட்சி. ", "\n", "\n", "\n", "\n", "அருஞ்சொல்", "\n", "\n", "இக்கரை – இவ்வுலகம்", "\n", "\n", "உக்கரை = அவ்வுலகம்", "\n", "\n", "மாண்ட = மாட்சிமைப் பட்டவை", "\n", "\n", "வெறுக்கை = செல்வம்", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "குன்று தலைமணந்த மலை பிணித்து யாத்த மண்,", "\n", "\n", "பொதுமை சுட்டிய மூவர் உலகமும்,", "\n", "\n", "பொதுமை இன்றி ஆண்டிசினோர்க்கும்,", "\n", "\n", "மாண்ட அன்றே, யாண்டுகள்; துணையே", "\n", "\n", "வைத்தது அன்றே வெறுக்கை; வி................     5", "\n", "\n", "..........................................................................................ணை", "\n", "\n", "புணை கைவிட்டோர்க்கு அரிதே, துணை அழத்", "\n", "\n", "தொக்கு உயிர் வௌவும் காலை,", "\n", "\n", "இக்கரை நின்று இவர்ந்து உக்கரை கொளலே.", "\n", "\n", "  ", "\n", "\n", "திணை காஞ்சி; ", "துறை ...................; ", "பெருங்காஞ்சி", "யும் ஆம்.", "\n", "\n", "பிரமனார் ", "பாடியது.", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "துய்க்கும் அளவு", "\n", "\n", "\n", "\n"]},
{"link": "https://vaiyan.blogspot.com/2015/06/355.html", "title": "புறநானூறு 355", "content": ["\n", "மகட்பாற்காஞ்சி", "கோட்டைச் சுவரோ, அதில் இருந்த பதுங்கித்\nதாக்கும் ஞாயில்களோ இப்போது இல்லாமல் போயின.", "\n", "\n", "கோட்டையைச் சுற்றியிருந்த கிடங்குகளோ நீரே\nஇல்லாமல் போனதால் வறண்டு புல் முளைத்துக் கிடக்க அதனை கன்றுகள் மேய்ந்துவிட்டுத் துள்ளி\nவிளையாடும் இடங்களாக மாறிவிட்டன.", "\n", "\n", "இவை அனைத்தும் அவளால் வந்த வினை. ", "அவள் மறக்குடி மகள் ", "அவளை மணக்கக் கேட்டுவந்த அரசனுக்கு அவள் தந்தை தரவில்லை ", "போர் மூண்டது ", "அதன் விளைவு இது", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "மதிலும் ஞாயில் இன்றே; கிடங்கும்,", "\n", "\n", "நீஇர் இன்மையின், கன்று மேய்ந்து உகளும்;", "\n", "\n", "ஊரது நிலைமையும் இதுவே:", "\n", "\n", ".............................................................................", "\n", "\n", "......................................................................", "\n", "\n", "......................................................................", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "படத்தில் ஒரு கன்று மேய்கிறது", "பாடலில்", "பல கன்றுகள் மேய்ந்து", "விளையாடுகின்றன", "\n", "\n", "\n", "\n"]},
{"link": "https://vaiyan.blogspot.com/2015/06/368.html", "title": "புறநானூறு 368", "content": ["\n", "சேரமான்", " ", "குடக்கோ", " ", "நெடுஞ்", "சேரலாதன்", " ", "சோழன்", " ", "வேற்", "பஃற", "டக்", "கைப்", " ", "பெரு", "நற்கிள்ளி", "போர்புறம் என்னுமிடத்தில் ", "(இக்காலப் பேட்டைவாய்த்தலை)", "\nபோர். சோழன் பெருநற்கிள்ளி வென்றான். ", "சேர அரசன் குடக்கோ நெடுஞ்சேரலாதன் போர்க்களத்திலேயே\nவீழ்ந்து கிடந்தான். ", "புலவர் கழாத்தலையார் தன் தடாரிப் பறையை முழக்கிச் சேரனைப் புகழ்ந்து\nபாடிக்கொண்டு சென்றார். ", "அவன் கழுத்தில் அணிந்திருந்த மணி-ஆரத்தைக் கேட்டார். ", "சேரன்\nவழங்கினான். ", "புலவர் ஆரம் தரும்படிக் கேட்ட செய்தி இந்தப் பாடலில் கூறப்படுகிறது. ", " ", "\n", "\n", "\n", "யானையைப் பரிசாகப் பெறலாம்\nஎன்றால், மழையில் நனையும் குன்றம் போன்று எல்லா யானைகளும் அம்புமழையில் மூழ்கிக் கிடக்கின்றன.", "\n", "தேரினைப் பரிசாகப் பெறலாம் என்றால், இழுத்துச்\nசெல்லும் குதிரை சாயச் சிதைந்து சீரழிந்து நிலத்தில் கிடக்கின்றன.", "\n", "குதிரைகளைப் பரிசாகப் பெறலாம் என்றால் உடம்பெல்லாம்\nவழும்புக் காயம் பட்டு புயல் காற்றுத் தாக்கிப் பாய்மரம் அறுந்துபோன வங்கக் கப்பல்\nபோல குருதிக் கடலில் மிதக்கின்றன.", "\n", "\n", "\n", "\n", "எனவே உன்னைப் பாடி உன்னிடமிருந்து அள்ளிச்செல்லும்  பொருள் யாதொன்றும் இல்லை. ", "எனவே இந்தப் போர்க்களம்\nஇரப்போர் வருந்தும் போர்களமாக உள்ளது. ", "காரணம் உன் போர். ", "போராளிகளை வைக்கோலாக உதறி மிதித்த\nபோர்க்களம். ", "நீ உன் வாளைக் கலப்பையாக்கிக்கொண்டு உழுது அழித்த போர்க்களம். ", "\n", "\n", "\n", "இங்கே என் தெடாரி ", "(தடாரி)", "ப் பறையில் இசையெழுப்பி\nஉன்னைப் பாடிக்கொண்டு வந்துள்ளேன். ", "\n", "\n", "யாழிசைப் பாணரின் கழுத்தில் தொங்கும் முழவு போல உன்\nகழுத்தில் தொங்கும் மணியாரத்தைப் பெறலாம் என்று வந்துள்ளேன் – என்கிறார் புலவர்.", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "களிறு", " ", "முகந்து", " ", "பெயர்குவம்", "\n", "எனினே", ",", "\n", "\n", "ஒளிறு", " ", "மழை", " ", "தவிர்க்கும்", "\n", "குன்றம்", " ", "போல", ",", "\n", "\n", "கைம்மா", " ", "எல்லாம்", " ", "கணை", "\n", "இடத்", " ", "தொலைந்தன", ";", "\n", "\n", "அம்பு மழையில் நனைந்து மாண்டுபோயின.", "\n", "\n", "கொடுஞ்சி", " ", "நெடுந்", " ", "தேர்", " ", "முகக்குவம்", "\n", "எனினே", ";", "\n", "\n", "கடும்", " ", "பரி", " ", "நல்", "\n", "மான்", " ", "வாங்குவயின்", " ", "ஒல்கி", ",      5", "\n", "\n", "நெடும்", " ", "பீடு", " ", "அழிந்து", ",\n", "நிலம்", " ", "சேர்ந்தனவே", ";", "\n", "\n", "கொய்", " ", "சுவல்", " ", "புரவி", "\n", "முகக்குவம்", " ", "எனினே", ",", "\n", "\n", "மெய்", " ", "நிறைந்த", " ", "வழுவொடு", "\n", "பெரும்பிறிதாகி", ",", "\n", "\n", "வளி", " ", "வழக்கு", " ", "அறுத்த", "\n", "வங்கம்", " ", "போல", ",", "\n", "\n", "குருதி", " ", "அம்", " ", "பெரும்", "\n", "புனல்", " ", "கூர்ந்தனவே", "; ", "ஆங்க    10", "\n", "\n", "முகவை", " ", "இன்மையின்", " ", "உகவை", "\n", "இன்றி", ",", "\n", "\n", "இரப்போர்", " ", "இரங்கும்", " ", "இன்னா", " ", "வியன்", " ", "களத்து", ",", "\n", "\n", "ஆள்", " ", "அழிப்படுத்த", " ", "வாள்", "\n", "ஏர்", " ", "உழவ", "!", "\n", "\n", "கடாஅ", " ", "யானைக்", " ", "கால்வழி", "\n", "அன்ன", " ", "என்", "\n", "\n", "தெடாரித்", " ", "தெண்", " ", "கண்", " ", "தெளிர்ப்ப", "\n", "ஒற்றி", ",             15", "\n", "\n", "பாடி", " ", "வந்தது", " ", "எல்லாம்", ",\n", "கோடியர்", "\n", "\n", "முழவு", " ", "மருள்", " ", "திரு", "\n", "மணி", " ", "மிடைந்த", " ", "நின்", "\n", "\n", "அரவு", " ", "உறழ்", " ", "ஆரம்", "\n", "முகக்குவம்", " ", "எனவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மறக்களவழி", ".", "\n", "\n", "சேரமான்", " ", "குடக்கோ", " ", "நெடுஞ்", "சேரலாதன்", " ", "சோழன்", " ", "வேற்", " ", "பல்", "\n", "தடக்", " ", "கைப்", " ", "பெரு", " ", "நற்கிள்ளியொடு", " ", "போர்ப்", " ", "புறத்துப்", " ", "பொருது", " ", "வீழ்ந்து", ", ", "ஆரம்", "\n", "கழுத்தன்னதாக", " ", "உயிர்", " ", "போகாது", " ", "கிடந்தானைக்", " ", "கழாத்தலையார்", " ", "பாடியது", ".", "\n", "\n", "கழை+தலை=கழாத்தலை\nமூங்கில் புதர் போன்று விரிந்த தலைமுடி கொண்ட தலை. இதனைக் கொண்ட புலவர். - இப்படியும் எண்ணலாம்", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "பாணர் கழுத்தில்", "தொங்கும் முழவு", "இது போலக்", "குடக்கோ", "நெடுஞ்சேரலாதன்", "கழுத்தில் ஆரம்", "தொங்கிற்றாம். ", "\n", "\n", "\n", "\n"]},
{"link": "https://vaiyan.blogspot.com/2015/06/363.html", "title": "புறநானூறு 363", "content": ["\n", "எண்ணியதை நிறைவேற்று", "\n", "இறப்பதற்கு முன் எண்ணிய செயலை நிறைவேற்றிவிடு\nஎன்று இந்தப் பாடல் அறிவுறுத்துகின்றது. ", "எண்ணும் செயல் எதுவாக இருக்கவேண்டும் என்று\nஇது சுட்டவில்லை. ", "என்றாலும் உலகையெல்லாம் கட்டி ஆள்வது அன்று என்று தெளிவுபடுத்துகிறது.", "\n", "\n", "பிறருக்குத் தராமல் உலகம் முழுவதையும் தாமே\nபாதுகாத்து ஆண்ட காவலர் கடல் திரை இட்ட மணலின் எண்ணிக்கையைக் காட்டிலும் பலர். ", "அவர்கள்\nஎல்லாம் சுட்டெரித்த பிணமாயினர். ", "அவர்களின் நாட்டைப் பிறர் கைக்கொண்டனர். ", "\n", "\n", "அதனால் நான் சொல்வதைக் கேள். ", "உயிரானது உடம்பில்\nஇருந்துகொண்டே இருப்பதிலை. ", "கணந்தோறும் உயிர்க் காற்றானது சென்று மடங்கிக்கொண்டிருக்கிறது. ", "இது மாயம் இல்லை. உண்மை. ", "\n", "\n", "பாடையில் சென்று இழிபிறப்பாளன் மண்ணில் இட்டுத்\nதரும் உப்பில்லாப் பொங்கலைச் சுடுகாட்டில் உண்ணுவதற்கு முன்னர் ஆளும் உலகினைத் துறந்து\nநீ எண்ணியதை நிறைவேற்றிக்கொள். ", "\n", "\n", "\n", "சில செய்திகள்", "\n", "\n", "கடலை\nஉடுத்திக்கொண்டு ஆலம்-இலை மிதப்பது போல உலகம் கடலுக்கு இடையில் மிதக்கிறது. ", "\n", "\n", "பிணத்தைப்\nபாடையில் தூக்கிச் செல்வர்.", "\n", "\n", "சுடுகாட்டில்\nஇழிபிறப்பாளன் உப்பில்லாப் பொங்கலை நிலத்தில் வைத்து பிணத்துக்கு ஊட்டுவான். ", "\n", "\n", "   ", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "இருங்", " ", "கடல்", " ", "உடுத்த", "\n", "இப்", " ", "பெருங்", " ", "கண்", " ", "மா", "\n", "நிலம்", "\n", "\n", "உடையிலை", " ", "நடுவணது", " ", "இடை", "\n", "பிறர்க்கு", " ", "இன்றி", ",", "\n", "\n", "தாமே", " ", "ஆண்ட", " ", "ஏமம்", "\n", "காவலர்", "\n", "\n", "இடு", " ", "திரை", " ", "மணலினும்", "\n", "பலரே", "; ", "சுடு", " ", "பிணக்", "\n", "\n", "காடு", " ", "பதி", " ", "ஆகப்", "\n", "போகி", ", ", "தம்தம்  5", "\n", "\n", "நாடு", " ", "பிறர்", " ", "கொளச்", "\n", "சென்று", " ", "மாய்ந்தனரே", ";", "\n", "\n", "அதனால்", ", ", "நீயும்", " ", "கேண்மதி", "\n", "அத்தை", "! ", "வீயாது", "\n", "\n", "உடம்பொடு", " ", "நின்ற", " ", "உயிரும்", " ", "இல்லை", ";", "\n", "\n", "மடங்கல்", " ", "உண்மை", " ", "மாயமோ", "\n", "அன்றே", ";", "\n", "\n", "கள்ளி", " ", "வேய்ந்த", " ", "முள்ளிஅம்", "\n", "புறங்காட்டு", ",        10", "\n", "\n", "வெள்ளில்", " ", "போகிய", " ", "வியலுள்", " ", "ஆங்கண்", ",", "\n", "\n", "உப்பு", " ", "இலாஅ", " ", "அவிப்", "\n", "புழுக்கல்", "\n", "\n", "கைக்கொண்டு", ", ", "பிறக்கு", " ", "நோக்காது", ",", "\n", "\n", "இழி", " ", "பிறப்பினோன்", " ", "ஈயப்", "\n", "பெற்று", ",", "\n", "\n", "நிலம்", " ", "கலனாக", ", ", "இலங்கு", "\n", "பலி", " ", "மிசையும்    15", "\n", "\n", "இன்னா", " ", "வைகல்", " ", "வாராமுன்னே", ",", "\n", "\n", "செய்", " ", "நீ", " ", "முன்னிய", "\n", "வினையே", ",", "\n", "\n", "முந்நீர்", " ", "வரைப்பகம்", " ", "முழுது", " ", "உடன்", " ", "துறந்தே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பெருங்காஞ்சி", ".", "\n", "\n......................\n", "ஐயாதிச்", " ", "சிறுவெண்டேரையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இந்தக் கதையின்", "அடிப்படை", "\n", "\n", "\n", "\n"]},
{"link": "https://vaiyan.blogspot.com/2015/06/365.html", "title": "புறநானூறு 365", "content": ["\n", "நிலப்பெண் அழுகிறாள் * பெருங்காஞ்சி", "விலைக்குத் தன் உடல்நலத்தை விற்கும் பெண்ணைப்\nபலரும் புகழ்வது போலப் பலரும் புகழும்படி வாழ்கிறேனே என்று நிலம் என்னும் பெண்ணே அழுகின்ற\nநிலையாமையும் உண்டு என்று முற்றும் உணர்ந்தவர் கூறுவர்.", "\n", "\n", "\n", "கருநிறத் தொகுதியாக மயங்கிக் கிடக்கும் விசும்பு\nநிலமகளின் முகம்.", "\n", "ஞாயிறும் திங்களும் நிலமகளின் கண்கள்.", "\n", "கண்ணுக்குத் தெரியாமல் ஓடும் காற்று நிலமகளின்\nஇடை.", "\n", "கண்ணுக்குத் தெரியும் கடல்வெள்ளம் நிலமகளின்\nஇயக்கம் [வழக்கு].", "\n", "வயிரக் குறடு போலத் தகதகக்கும் மலையருவி\nநிலமகளின் மணியாரம்.", "\n", "\n", "\n", "\n", "இப்படித் திகழும் நிலமகளைப் பொன்னாலான ஆட்சிச்\nசக்கரத்தைப் பூட்டி உருட்டினான் அரசன். ", "\n", "\n", "\n", "தன்னை எதிர்த்துப் போரிடுவோர் காணாது அவன்\nதானே உருட்டினான்.  ", "\n", "இப்படிப்பட்ட வலிமை ", "[முன்பு < முன்பின்]", "\nமிக்க பல முன்னோர் உருட்டினர்.", "\n", "அவர்கள் எல்லாருமே சென்றுவிட்டனர்.", "\n", "\n", "\n", "\n", "நிலமகளாகிய நான் மட்டும், ", "விலைமகளின்மீது\nஏறியவர்களெல்லாம் அவளைப் புகழ்வது போல, ", "என்மீது ஏறியவர்களெல்லாம் என்னைப் புகழ வாழ்ந்துகொண்டிருக்கிறேனே ", "என்று நிலமகள் கண்ணீர் விட்டு அழுகிறாளாம். ", "விலைமகள் அழுவது போல அழுகிறாளாம். ", "பலமுறை\n", "[பன்மாண்]", " அழுகிறாளாம். ", "வாழியர் என்று மற்றவர்களை வாழ்த்திவிட்டு அழுகிறாளாம். ", "\n", "\n", "\n", "இது மக்களைப் பொறுத்தமட்டில் நிலையாமையாகிய\nகாஞ்சி.", "\n", "நிலமகளைப் பொறுத்தமட்டில் நாடு பிடிக்கும்\nவஞ்சிப் போரை எதிர்க்கும் காஞ்சிப் போர்.", "பாடல் – சொல் பிரிப்புப்\nபதிவு", "\n", "\n", "\n", "\n'", "மயங்கு", " ", "இருங்", " ", "கருவிய", "\n", "விசும்பு", " ", "முகன்", " ", "ஆக", ",", "\n", "\n", "இயங்கிய", " ", "இரு", " ", "சுடர்", "\n", "கண்", " ", "என", ", ", "பெயரிய", "\n", "\n", "வளி", " ", "இடை", " ", "வழங்கா", "\n", "வழக்கு", " ", "அரு", " ", "நீத்தம்", ",", "\n", "\n", "வயிரக்", " ", "குறட்டின்", " ", "வயங்கு", "\n", "மணி", " ", "ஆரத்துப்", "\n", "\n", "பொன்அம்", " ", "திகிரி", " ", "முன்", "\n", "சமத்து", " ", "உருட்டி", ",             5", "\n", "\n", "பொருநர்க்", " ", "காணாச்", " ", "செரு", " ", "மிகு", "\n", "முன்பின்", "\n", "\n", "முன்னோர்", " ", "செல்லவும்", ", ", "செல்லாது", ", ", "இன்னும்", "\n", "\n", "விலை", " ", "நலப்", " ", "பெண்டிரின்", "\n", "பலர்", " ", "மீக்கூற", ",", "\n", "\n", "உள்ளேன்", " ", "வாழியர்", ", ", "யான்", "'\n", "எனப்", " ", "பல்", " ", "மாண்", "\n", "\n", "நிலமகள்", " ", "அழுத", " ", "காஞ்சியும்   10", "\n", "\n", "உண்டு", " ", "என", " ", "உரைப்பரால்", ",\n", "உணர்ந்திசினோரே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "பெருங்காஞ்சி", ".", "\n", "\n", "மார்க்கண்டேயனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "நிலமகள் (ஓர் உருவகம்)", "\n", "\n", "\n", "\n"]},
{"link": "https://vaiyan.blogspot.com/2015/06/362.html", "title": "புறநானூறு 362", "content": ["\n", "அறம் செய்யவே போர்", "போர் செய்வது ", "அறம் செய்வதற்காக ", "என்று இந்தப்\nபாடல் குறிப்பிடுகின்றது.", "\n", "\n", "அரசன் தன் மார்பில் நிலாவைப் போல மணியாரம்\nபோட்டிருந்தானாம்.", "அதில் இருந்த மணிகள் ஞாயிற்றைப் போல ஒளிர்ந்தனவாம். ", "முரசுக்குப்\nபலி ஊட்டி முழக்கினானாம். ", "வெற்றிக்கொடி கட்டியிருந்தானாம். ", "அழிக்கும் தெய்வம் போன்ற அவன் படைகள் எமனைப் போல வலிமை கொண்டனவாம். ", "இவை பசுவைப் போல் குரல் எழுப்பும் நான்மறை அந்தணர்க்கு\nஅறம் செய்வதைக் குறிக்கோளாகக் கொண்டதாம். ", "போர் மயக்கம் தீர்ந்த பின் அந்தணர் கையில்\nதாரை வார்க்கும் நீர் கடல் போல் பாயுமாம். ", "அந்த விழாவில் சோறும் வழங்கப்படுமாம். ", "இது\nபோர்க்களத் தெருவில் நிகழுமாம். ", "போர்களத்தில் கூகையும் காக்கையும் பகலில் ஒலிக்குமாம். ", "போர்க்களத்தில் மாண்டு கிடப்பவர்கள் தன் உடம்புடன் உயர்ந்தவர் வாழும் உலகத்துக்குச்\nசெல்ல அந்தணர்களுக்கு வழங்கப்படுமாம். ", "\n", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "ஞாயிற்று", " ", "அன்ன", " ", "ஆய்", " ", "மணி", "\n", "மிடைந்த", "\n", "\n", "மதி", " ", "உறழ்", " ", "ஆரம்", "\n", "மார்பில்", " ", "புரள", ",", "\n", "\n", "பலி", " ", "பெறு", " ", "முரசம்", "\n", "பாசறைச்", " ", "சிலைப்ப", ",", "\n", "\n", "பொழிலகம்", " ", "பரந்த", " ", "பெ", ".................", "\n", "\n.......................", "கும", " ", "விசய", " ", "வெண்", "\n", "கொடி 5", "\n", "\n", "அணங்கு", " ", "உருத்தன்ன", " ", "கணம்", "\n", "கொள்", " ", "தானை", ",", "\n", "\n", "கூற்றத்து", " ", "அன்ன", " ", "மாற்று", " ", "அரு", "\n", "முன்பின்", ",", "\n", "\n", "ஆக்", " ", "குரல்", " ", "காண்பின்", "\n", "அந்தணாளர்", "\n", "\n", "நான்மறைக்", " ", "குறி", " ..........................\n", "யின்", "\n", "\n", "அறம்", " ", "குறித்தன்று", "; ", "பொருள்", "\n", "ஆகுதலின்   10", "\n", "\n", "மருள்", " ", "தீர்ந்து", ", ", "மயக்கு", "\n", "ஒரீஇ", ",", "\n", "\n", "கை", " ", "பெய்த", " ", "நீர்", "\n", "கடற்", " ", "பரப்ப", ",", "\n", "\n", "ஆம்", " ", "இருந்த", " ", "அடை", "\n", "நல்கி", ",", "\n", "\n", "சோறு", " ", "கொடுத்து", ", ", "மிகப்", "\n", "பெரிதும்", "\n", "\n", "வீறு", " ", "சான", "......................... ", "நன்றும்     15", "\n", "\n", "சிறு", " ", "வெள்", " ", "என்பின்", "\n", "நெடு", " ", "வெண்", " ", "களரின்", ",", "\n", "\n", "வாய்", " ", "வன்", " ", "காக்கை", "\n", "கூகையொடு", " ", "கூடிப்", "\n", "\n", "பகலும்", " ", "கூவும்", " ", "அகலுள்", "\n", "ஆங்கண்", ",", "\n", "\n", "காடு", " ", "கண்", " ", "மறைத்த", "\n", "கல்லென்", " ", "சுற்றமொடு", ",", "\n", "\n", "இல்", " ", "என்று", " ", "இல்வயின்", "\n", "பெயர", ", ", "மெல்ல     20", "\n", "\n", "இடம்", " ", "சிறிது", " ", "ஒதுங்கல்", "\n", "அஞ்சி", ",", "\n", "\n", "உடம்பொடும்", " ", "சென்மார்", ", ", "உயர்ந்தோர்", " ", "நாட்டே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பெருங்காஞ்சி", ".", "\n", "\n", "தந்துமாறனைச்", " ", "சிறுவெண்டேரையார்", " ", "பாடியது", ".", "\n", "\n", "தந்துமாறன்\nஎனப் பெயர் குறிப்பிடப்படுவதால் இதன் திணை பொதுவியல் எனல் சாலாது. காஞ்சி என்னும் திணையாக\nஎடுத்துக்கொள்ள வேண்டும். பாடலில் அரசனை விளிக்கும் சொல் இல்லாமையால் கொளுக்குறிப்பில்\nமன்னன் பெயர் குறிப்பிடப்பட்டிருப்பது பொதுவியல் என்னும் திணைக் குறிப்புக்கு மாறுபாடாக\nஉள்ளது. (பொதுவன் குறிப்பு)", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "மணி மிடைந்த ", "மதி உறழ் ஆரம் ", "\n", "\n", "\n", "\n"]},
{"link": "https://vaiyan.blogspot.com/2015/06/367.html", "title": "புறநானூறு 367", "content": ["\n", "சேரமான்", " ", "மாரிவெண்கோ", "பாண்டியன்", " ", "கானப்பேர்", " ", "தந்த", " ", "உக்கிரப்", " ", "பெருவழுதி", "சோழன்", " ", "இராசசூயம்", " ", "வேட்ட", " ", "பெருநற்கிள்ளி", "மூவேந்தரும் சேர்ந்திருந்த காட்சியைக் கண்டு\nஔவையார் வாழ்த்துகிறார்.", "\n", "\n", "பார்ப்பார் முத்தீ வளர்ப்பர். ", "(சமையல் தீ,\nவேள்வித் தீ, விளக்குத் தீ)", " இந்த மூன்று தீயும் ஓரிடத்தில் இருப்பது போல மூன்று வேந்தர்களும்\nஓரிடத்தில் இருக்கிறீர்கள். ", "வெற்றி ", "[கொற்றம்]", " நிழல் தரும் வெண்கொற்றக் குடை உடையவர்கள்\nநீங்கள். ", "ஒருங்கிருக்கும் உங்களது வாழ்நாள் பெருகவேண்டும். ", "\n", "\n", "வானத்து மீன்களின் எண்ணிக்கையைக்\nகாட்டிலும் பெருக வேண்டும். ", "\n", "‘இம்’ என்று பொழியும் மழையில் உள்ள நீர்த்துளிகளின் எண்ணிக்கையைக்\nகாட்டிலும் பெருகவேண்டும்.   ", "\n", "\n", "\n", "\n", "நில உலகினைச் சூழ்ந்துள்ள மண்டிலம் தேவருலகம்\nபோல இனிமையானது. ", "அது ஞாயிறு, திங்கள் இரண்டுக்கும் உரிமையானது. ", "என்றாலும் இந்த இரண்டு\nசுடர்களும் இணைந்து செல்வதில்லை. ", "நீங்களோ மூவரும் இணைந்து காட்சி தருகிறீர்கள். ", "இது\nபெரும்பேறு.", "இந்த உலகம் ஆட்சியால் உங்களுடையதுதான்.", "என்றாலும் அது நோன்பு இயற்றியவர்களுக்கே உரியது.", "நீங்கள் பார்ப்பார்க்கு வழங்க வேண்டும். ", "ஏந்தி நிற்கும் அவர்களின் கையில் பூவும் பொன்னும் வழங்க வேண்டும். ", "நீர் ஊற்றித் தாரை வார்த்து வழங்க வேண்டும்.", "மகளிர் பொன்-கிண்ணத்தில் தரும் தேறலைப் பருகவேண்டும்.", "இரவலர்களுக்கும் அரிய அணிகலன்களை வழங்கவேண்டும். ", "தனக்கென வைத்துக்கொள்ளாமல் வழங்கவேண்டும். ", "உங்களுக்கு வழங்கப்பட்ட வாழ்நாள் எல்லாம்\nவழங்கவேண்டும்.", "\n", "\n", "இவ்வாறு வாழ்ந்து உங்கள் வாழ்நாள் பெருகவேண்டும்.", "பிறரை வாழச்செய்வதுதான் நல்வினை. ", "இந்த நல்வினை\nஉங்களை ஏற்றிச் செல்லும் மிதவையாக உதவும். ", "வாழ்க்கைத் துன்பத்தில் மூழ்கும்போது உதவும். ", "இந்த நல்வினை போல வாழ்க்கைக்கு இன்பம் தந்து உதவக்கூடியது வேறு ஒன்றும் இல்லை.", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "நாகத்து", " ", "அன்ன", " ", "பாகு", "\n", "ஆர்", " ", "மண்டிலம்", "\n", "\n", "தமவே ஆயினும்", " ", "தம்மொடு", " ", "செல்லா", ";", "\n", "\n", "வேற்றோர் ஆயினும்", " ", "நோற்றோர்க்கு", " ", "ஒழியும்", ";", "\n", "\n", "ஏற்ற", " ", "பார்ப்பார்க்கு", " ", "ஈர்ங்", "\n", "கை", " ", "நிறையப்", "\n", "\n", "பூவும்", " ", "பொன்னும்", " ", "புனல்", "\n", "படச்", " ", "சொரிந்து", ",           5", "\n", "\n", "பாசிழை", " ", "மகளிர்", " ", "பொலங்", "\n", "கலத்து", " ", "ஏந்திய", "\n", "\n", "நார்", " ", "அரி", " ", "தேறல்", "\n", "மாந்தி", ", ", "மகிழ்", " ", "சிறந்து", ",", "\n", "\n", "இரவலர்க்கு", " ", "அருங்", " ", "கலம்", " ", "அருகாது", "\n", "வீசி", ",", "\n", "\n", "வாழ்தல்", " ", "வேண்டும்", ", ", "இவண்", "\n", "வரைந்த", " ", "வைகல்", ";", "\n", "\n", "வாழச்", " ", "செய்த", " ", "நல்வினை", "\n", "அல்லது        10", "\n", "\n", "ஆழுங்", " ", "காலைப்", " ", "புணை", "\n", "பிறிது", " ", "இல்லை", ";", "\n", "\n", "ஒன்று", " ", "புரிந்து", " ", "அடங்கிய", "\n", "இருபிறப்பாளர்", "\n", "\n", "முத்தீப்", " ", "புரையக்", " ", "காண்தக", " ", "இருந்த", "\n", "\n", "கொற்ற", " ", "வெண்", " ", "குடைக்", "\n", "கொடித்", " ", "தேர்", " ", "வேந்திர்", "!", "\n", "\n", "யான்", " ", "அறி", " ", "அளவையோ", "\n", "இதுவே", ": ", "வானத்து      15", "\n", "\n", "வயங்கித்", " ", "தோன்றும்", " ", "மீனினும்", ", ", "இம்மெனப்", "\n", "\n", "பரந்து", " ", "இயங்கு", " ", "மா", "\n", "மழை", " ", "உறையினும்", ",", "\n", "\n", "உயர்ந்து", " ", "மேந்", " ", "தோன்றிப்", " ", "பொலிக", ",\n", "நும்", " ", "நாளே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", ".", "\n", "\n", "சேரமான்", " ", "மாரிவெண்கோவும்", ", ", "பாண்டியன்", "\n", "கானப்பேர்", " ", "தந்த", " ", "உக்கிரப்", " ", "பெருவழுதியும்", ", ", "சோழன்", " ", "இராசசூயம்", " ", "வேட்ட", " ", "பெருநற்கிள்ளியும்", ", ", "ஒருங்கு", "\n", "இருந்தாரை", " ", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "படம் ", "மூவேந்தர் போர்க்கோலம்", "பாடல் மூவேந்தர் நட்பு", "\n", "\n", "\n", "\n"]},
{"link": "https://vaiyan.blogspot.com/2015/06/364.html", "title": "புறநானூறு 364", "content": ["\n", "தந்தும் துய்த்தும் மகிழ்", "பெரும! உண்டும், தின்றும், இரப்போர்க்கு\nஈய்ந்தும் மகிழலாம் வருக, பெரும. இறந்தவரைத் தாழியிலிட்டுப் புதைக்கும் பொருங்காட்டுக்குப்\nபோன பின்னர் துய்க்க முடியாது. எனவே இருக்கும்போதே துய்த்து மகிழலாம் வருக.", "\n", "\n", "பெருங்காடு", "\n", "\n", "நிலம்\nபிளக்கும்படிப் பல வேர்களை விட்டு முதிர்ந்திருக்கும் மரப் பொந்தில் இருந்துகொண்டு\nகூகைக்கோழி (பெண்-ஆந்தை) குழறும் பெருங்காடு.", "\n", "\n", "ஈதல்", "\n", "\n", "வாடாத\nபொன்மாலையைப் பாடினி அணியும்படித் தருவோம்.", "\n", "\n", "கேணியில்\nபூக்காத பொன்னாலான தாமரையைப் பாணன் அணிந்துகொள்ளும்படித் தருவோம். ", "\n", "\n", "உண்ணல்", "\n", "\n", "செவ்வாயில்\nநாக்குப் பிறழும்படி நறவு உண்போம். ", "\n", "\n", "தின்னல்", "\n", "\n", "ஆட்டுக்கடாவைத்\nதீயில் சுட்டு உடல் கனிந்திருக்கும் நிலையில் அதன் கறித்துண்டுகளைக் கடித்துத் தின்போம்.\n", "\n", "\n", "பெரும, வருக.", "\n", "\n", "  ", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "வாடா", " ", "மாலை", " ", "பாடினி", "\n", "அணிய", ",", "\n", "\n", "பாணன்", " ", "சென்னிக்", " ", "கேணி", "\n", "பூவா", "\n", "\n", "எரி", " ", "மருள்", " ", "தாமரைப்", "\n", "பெரு", " ", "மலர்", " ", "தயங்க", ",", "\n", "\n", "மை", " ", "விடை", " ", "இரும்", "\n", "போத்துச்", " ", "செந்", " ", "தீச்", " ", "சேர்த்தி", ",", "\n", "\n", "காயம்", " ", "கனிந்த", " ", "கண்", "\n", "அகன்", " ", "கொழுங்", " ", "குறை  5", "\n", "\n", "நறவு", " ", "உண்", " ", "செவ்", "\n", "வாய்", " ", "நாத்", " ", "திறம்", " ", "பெயர்ப்ப", ",", "\n", "\n", "உண்டும்", ", ", "தின்றும்", ", ", "இரப்போர்க்கு", " ", "ஈய்ந்தும்", ",", "\n", "\n", "மகிழ்கம்", " ", "வம்மோ", ", ", "மறப்", " ", "போரோயே", "!", "\n", "\n", "அரிய ஆகலும்", " ", "உரிய", ", ", "பெரும", "!", "\n", "\n", "நிலம்", " ", "பக", " ", "வீழ்ந்த", "\n", "அலங்கல்", " ", "பல்", " ", "வேர் 10", "\n", "\n", "முது", " ", "மரப்", " ", "பொத்தின்", "\n", "கதுமென", " ", "இயம்பும்", "\n", "\n", "கூகைக்", " ", "கோழி", " ", "ஆனாத்", "\n", "\n", "தாழிய", " ", "பெருங்", " ", "காடு", "\n", "எய்திய", " ", "ஞான்றே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பெருங்காஞ்சி", ".", "\n", "\n", "தந்துமாறனைக்", " ", "கூகைக்", " ", "கோழியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "பிணம் புதைக்கும் தாழி", "\n", "\n", "\n", "\n"]},
{"link": "https://vaiyan.blogspot.com/2015/06/366.html", "title": "புறநானூறு 366", "content": ["\n", "தருமபுத்திரன் * கடமை", "முரசைக் குண்டாந்தடியால் [கடிப்பு] முழக்கிக்கொண்டு, ", "உலகமே வழிநடக்கும் ஒருசொல் மொழிந்து, ", "படமெடுத்தாடும் பாம்பைக் கொல்லும் இடி போலப் போர்முழக்கம்\nசெய்து வெற்றி கண்டு, ", "தனி ஒருவனாக நாடாண்ட பெருமை கொண்டோரும் மாய்ந்து ", "இந்த உலகை விட்டுச்\nசென்றுவிட்டனர்.", "\n", "\n", "அதனால், ", "அறவோர் மகனே", ", ", "மறவர்களில் சிறந்தவனே, ", "நான் சொல்வதைக் கேள்.", "\n", "\n", "\n", "உன் வலிமை ", "[ஊற்றம்]", " பிறருக்குத் தெரியாதவாறு\nபார்த்துக்கொள்.", "\n", "பிறர் சொல்வதை நன்றாக விளங்கிக்கொள்.", "\n", "பகலெல்லாம் உழைப்பவர்களுக்கு உதவி செய்.", "\n", "இரவில் மறுநாள் வரப்போகும் நிகழ்வுகளை எண்ணிப்பார்.", "\n", "உழுத மாடு ", "(நெல்லை உழுதவனுக்குத் தந்துவிட்டு)", "\nவைக்கோலைத் தான் உண்பது போல நடந்துகொள்.", "\n", "ஊடல் கொள்ளும் மகளிரோடு கூடி வாழ்.", "\n", "அவர்கள் கிண்ணத்தில் ஊற்றித் தரும் தேறல்\nநீரைப் பருகு.  ", "\n", "\n", "\n", "\n", "நீ அழியாத செல்வத்தை உடையவன்.", "\n", "\n", "\n", "வாய் மடுத்து உண்ணும் சுவைநீர் வேண்டுபவர்களுக்கு\nஅதனைக் கொடு.", "\n", "சோறு ", "[அவிழ்]", " வேண்டுபவர்களுக்குச் சோறு கொடு.", "\n", "ஆடு மாடு வெட்டிச் சுட்டுக் கொடு.", "\n", "\n", "\n", "\n", "நீர்நிலையை அடுத்த மணல்வெளி எங்கும் இப்படிக்\nகொடு. ", "அங்குதான் மக்கள் வருவர். ", "இது செய்யவேண்டிய மாயமந்திரம் அன்று. ", "கடமை. ", "\n", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "விழுக்", " ", "கடிப்பு", " ", "அறைந்த", "\n", "முழுக்", " ", "குரல்", " ", "முரசம்", "\n", "\n", "ஒழுக்குடை", " ", "மருங்கின்", " ", "ஒரு", " ", "மொழித்து", " ", "ஆக", ",", "\n", "\n", "அரவு", " ", "எறி", " ", "உருமின்", "\n", "உரறுபு", " ", "சிலைப்ப", ",", "\n", "\n", "ஒரு", " ", "தாம்", " ", "ஆகிய", "\n", "பெருமையோரும்", ",", "\n", "\n", "தம்", " ", "புகழ்", " ", "நிறீஇச்", "\n", "சென்று", " ", "மாய்ந்தனரே", ";             5", "\n", "\n", "அதனால்", ", ", "அறவோன்", " ", "மகனே", "!\n", "மறவோர்", " ", "செம்மால்", "!", "\n", "\n.............................", "உரைப்பக்", " ", "கேண்மதி", ":", "\n", "\n", "நின்", " ", "ஊற்றம்", " ", "பிறர்", "\n", "அறியாது", ",", "\n", "\n", "பிறர்", " ", "கூறிய", " ", "மொழி", "\n", "தெரியா", ",", "\n", "\n", "ஞாயிற்று", " ", "எல்லை", " ", "ஆள்வினைக்கு", " ", "உதவி", ",   10", "\n", "\n", "இரவின்", " ", "எல்லை", " ", "வருவது", "\n", "நாடி", ",", "\n", "\n", "உரை", ".....................................................", "\n", "\n", "உழவு", " ", "ஒழி", " ", "பெரும்", "\n", "பகடு", " ", "அழி", " ", "தின்றாங்கு", ",", "\n", "\n", "செங்", " ", "கண்", " ", "மகளிரொடு", "\n", "சிறு", " ", "துனி", " ", "அளைஇ", ",", "\n", "\n", "அம்", " ", "கள்", " ", "தேறல்", "\n", "ஆய்", " ", "கலத்து", " ", "உகுப்ப", ",  15", "\n", "\n", "கெடல்", " ", "அருந்", " ", "திருவ", "!", "\n", "\n", "மடை", " ", "வேண்டுநர்க்கு", " ", "இடை", "\n", "அருகாது", ",", "\n", "\n", "அவிழ்", " ", "வேண்டுநர்க்கு", " ", "இடை", "\n", "அருளி", ",", "\n", "\n", "விடை", " ", "வீழ்த்துச்", " ", "சூடு", "\n", "கிழிப்ப", ",", "\n", "\n", "நீர்", " ", "நிலை", " ", "பெருத்த", "\n", "வார்", " ", "மணல்", " ", "அடை", " ", "கரை", ",                                20", "\n", "\n", "காவுதொறும்", "\n", "\n", "மடங்கல்", " ", "உண்மை", " ", "மாயமோ", "\n", "அன்றே", ".", "\n", "\n", "  ", "\n", "\n", "திணை", " ", "காஞ்சி", "; ", "துறை", "\n", "பெருங்காஞ்சி", ".", "\n", "\n", "தருமபுத்திரனைக்", " ", "கோதமனார்", " ", "பாடியது", ".", "பாடலில்\n‘அறவோர் மகன்’ என்னும் பெயரால் ‘தருமபுத்திரன்’ குறிப்பிடப்பட்டுள்ளான்.", "இவன் புராணக்கதையில் வரும் தருமன் அல்லன் ", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "இவர்கள் புராணக் கதையில் வரும் பாண்டவர்", "இவர்களில் மூத்தவன் தருமன்", "பாடலில்  வரும் தருமபுத்திரன் வரலாறு காட்டும் அரசன்", "போர் மறவன்", "பிறருக்கு வழங்கும்படி இவனுக்குப் புலவர்  அறிவுரை கூறுகிறார்.", "\n", "\n", "\n"]},
{"link": "https://vaiyan.blogspot.com/2015/06/369.html", "title": "புறநானூறு 369", "content": ["\n", "சேரமான்", " ", "கடலோ", "ட்டிய", " ", "வெல்", "கெழு", " ", "குட்டுவன்", "\n", "இந்தப் பாடலில் போர்களம் ஏர்க்களமாக உருவகம்\nசெய்யப்பட்டுள்ளது.", "\n", "\n", "‘சேரமான்\nகடலோட்டிய வேல்கெழு குட்டுவன்’ என்னும் சேர வேந்தனின் வெற்றி புலவர் பரணரால் இதில்\nபாராட்டப்பட்டுள்ளது.  ", "இந்தப் பரணர்\n‘சேரமான் கடல்பிறக்கோட்டிய செங்குட்டுவனைப் பாடிய பத்துப் பாடல் பதிற்றுப்பத்து\nஎன்னும் நூலின் ஐந்தாம் பத்தாக உள்ளது. ", "இந்தப் பாடலில் ‘இமயம்’ என்னும் சொல் கையாளப்பட்டுள்ளது.", "இமயமலை வெண்ணிறத்துடன் திகழ்வது போல யானையின் நெற்றியில் இருக்கும் ஓடை ஒளி வீசும்\nஎன்று இது குறிப்பிடுகிறது.", "\n", "\n", "வடதிசை\nஇமயம், தென்திசைக் குமரி எல்லைக்குட்பட்ட நாட்டை இவன் வெற்றி கண்ட செய்தி பதிற்றுப்பத்துப்\nபாடலில் (43) குறிப்பிடப்பட்டுள்ளது. ", "இந்தப் பதிற்றுப்பத்தின் பதிகம் சிலப்பதிகார வரலாற்றில்\nவரும் சேரன் செங்குட்டுவன் இவன் எனக் குறிப்பிடுகிறது.", "\n", "\n", "இந்த வரலாறுகள் இந்தப் பாடலோடு ஒப்பிட்டு\nஎண்ணத்தக்கவை.    ", "\n", "\n", "\n", "\n", "குட்டுவன் பயிர்செய்கிறான் [பைங்கூழ்]", "\n", "\n", "\n", "யானைப்படை கருமேகம் [கொண்மூ]", "\n", "மறவர் வாள் மின்னல்", "\n", "குருதிப் பலி ஊட்டிய முரசு இடி", "\n", "விசிந்து பாயும் குதிரைகள் வீசும் காற்று", "\n", "வில் பொழியும் அம்புகள் மழைத்தாரை", "\n", "குருதி பாயும் போர்க்களம் ஈர வயல்", "\n", "தேர்ப்படை நிலத்தை உழும் கலப்பை", "\n", "சாய்ந்து கிடக்கும் போர்ப்படை விளைந்து சாய்ந்திருக்கும்\nவிளைச்சல்", "\n", "விளைச்சலைப் போர்க்களத்தில் உதரிப் பேய்மகள்\nபோர் அடிக்கிளாள்.", "\n", "நரி, கழுதுப்பேய் அகியவற்றை எருதாகப் பிணையல்\nகட்டி ஓட்டிப் போரடிக்கிறாள்.", "\n", "பூதங்கள் பொலியைக் காவல்புரிகின்றன.", "\n", "விளைச்சல் தொழிலாளிகளுக்கும் இசைவாணர்களுக்கும்\nவழங்கப்படுவது போல இந்தப் போரில் பெற்ற வெற்றிப்பொருள்கள் புலவர்களுக்கும் கலைவாணர்களுக்கும்\nவழங்கப்படுகின்றன.", "\n", "\n", "\n", "\n", "இப்படி வழங்கும் பெருமை கொண்டவனே!", "\n", "\n", "\n", "நான் என் தடாரிப் பறையை முழக்கிக்கொண்டு\nவந்திருக்கிறேன்.", "\n", "நீ ஓடை-அணி பூண்டுள்ள யானைகளைப் பரிசாக நல்கவேண்டும்.", "\n", "பெண்-யாணை, அவற்றின் குழந்தைகள் ஆகியவற்றுடன்\nநல்கவேண்டும்.", "\n", "நெல்லை வள்ளத்தில் முகந்து கொடுப்பது போல\nயானைகளை அளவையால் முகந்து கொடுக்க வேண்டும்.", "\n", "\n", "\n", "\n", "நீ குறையாமல் கொடுக்கும் வள்ளல் தகையோன்\nஅல்லவா!", "\n", "தடாரி", "\n", "\n", "சந்தனக்கல்\nபோல வட்டமாக இருக்கும். போர்வை போர்த்தாமல் கயிறுகளால் விசித்துக் கட்டிக் கண்ணுக்கு\nஅழகாக இருக்கும். சிலம்பு போல் அரிக்கும் குரலோசை எழுப்பும்", "\n", "\n", "யானை", "\n", "\n", "தந்தத்தில்\nஇரும்புப் பூண் கட்டப்பட்டிருக்கும். ", "\n", "\n", "முரசு", "\n", "\n", "இதன்\nமுழக்கத்து இடியால் நாகப்பாம்பே நடுங்கும்", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "இருப்பு", " ", "முகஞ்", " ", "செறித்த", "\n", "ஏந்து", " ", "எழில்", " ", "மருப்பின்", ",", "\n", "\n", "கருங்", " ", "கை", " ", "யானை", "\n", "கொண்மூ", " ", "ஆக", ",", "\n", "\n", "நீள்மொழி", " ", "மறவர்", " ", "எறிவனர்", " ", "உயர்த்த", "\n", "\n", "வாள்", " ", "மின்", " ", "ஆக", ",\n", "வயங்கு", " ", "கடிப்பு", " ", "அமைந்த", "\n", "\n", "குருதிப்", " ", "பலிய", " ", "முரசு", " ", "முழக்கு", "\n", "ஆக", ",         5", "\n", "\n", "அரசு", " ", "அராப்", " ", "பனிக்கும்", "\n", "அணங்கு", " ", "உறு", " ", "பொழுதின்", ",", "\n", "\n", "வெவ்", " ", "விசைப்", " ", "புரவி", "\n", "வீசு", " ", "வளி", " ", "ஆக", ",", "\n", "\n", "விசைப்புறு", " ", "வல்", " ", "வில்", " ", "வீங்கு", "\n", "நாண்", " ", "உகைத்த", "\n", "\n", "கணைத்", " ", "துளி", " ", "பொழிந்த", "\n", "கண்", " ", "அகன்", " ", "கிடக்கை", ".", "\n", "\n", "ஈரச்", " ", "செறுவயின்", " ", "தேர்", "\n", "ஏர்", " ", "ஆக", ",   10", "\n", "\n", "விடியல்", " ", "புக்கு", ", ", "நெடிய", "\n", "நீட்டி", ", ", "நின்", "\n", "\n", "செருப்", " ", "படை", " ", "மிளிர்ந்த", "\n", "திருத்துறு", " ", "பைஞ்", " ", "சால்", ",", "\n", "\n", "பிடித்து", " ", "எறி", " ", "வெள்", " ", "வேல்", "\n", "கணையமொடு", " ", "வித்தி", ",", "\n", "\n", "விழுத்", " ", "தலை", " ", "சாய்த்த", "\n", "வெருவரு", " ", "பைங்கூழ்", ",", "\n", "\n", "பேய்மகள்", " ", "பற்றிய", " ", "பிணம்", " ", "பிறங்கு", "\n", "பல்", " ", "போர்பு", ",           15", "\n", "\n", "கண", " ", "நரியோடு", " ", "கழுது", "\n", "களம்", " ", "படுப்ப", ",", "\n", "\n", "பூதம்", " ", "காப்ப", ", ", "பொலிகளம்", "\n", "தழீஇ", ",", "\n", "\n", "பாடுநர்க்கு", " ", "இருந்த", " ", "பீடுடையாள", "!", "\n", "\n", "தேய்வை", " ", "வெண்", " ", "காழ்", "\n", "புரையும்", " ", "விசி", " ", "பிணி", "\n", "\n", "வேய்வை", " ", "காணா", " ", "விருந்தின்", "\n", "போர்வை    20", "\n", "\n", "அரிக்", " ", "குரல்", " ", "தடாரி", "\n", "உருப்ப", " ", "ஒற்றி", ",", "\n", "\n", "பாடி", " ", "வந்திசின்", "; ", "பெரும", "!\n", "பாடு", " ", "ஆன்று", "\n", "\n", "எழிலி", " ", "தோயும்", " ", "இமிழ்", "\n", "இசை", " ", "அருவி", ",", "\n", "\n", "பொன்னுடை", " ", "நெடுங்", " ", "கோட்டு", ", ", "இமையத்து", "\n", "அன்ன", "\n", "\n", "ஓடை", " ", "நுதல", ", ", "ஒல்குதல்", "\n", "அறியா", ",             25", "\n", "\n", "துடி", " ", "அடிக்", " ", "குழவிய", "\n", "பிடி", " ", "இடை", " ", "மிடைந்த", "\n", "\n", "வேழ", " ", "முகவை", " ", "நல்குமதி", "\n", "\n", "தாழா", " ", "ஈகைத்", " ", "தகை", "\n", "வெய்யோயே", "!", "\n", "\n", "\n", "\n", "திணை", " ", "வாகை", "; ", "துறை", "\n", "மறக்களவழி", "; ", "துறை", " ", "ஏர்க்கள", " ", "உருவகமும்", "\n", "ஆம்", ".", "\n", "\n", "சேரமான்", " ", "கடல்", " ", "ஓட்டிய", "\n", "வெல்", " ", "கெழு", " ", "குட்டுவனைப்", " ", "பரணர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "தடாரி", "\n", "\n", "\n", "\n"]},
{"link": "https://vaiyan.blogspot.com/2015/06/370.html", "title": "புறநானூறு 371", "content": ["\n", "செருப்பாழி", " ", "எறிந்த", " ", "இளஞ்சேட்சென்னி", "பனம்பழ நாரையும், பனங்குருத்துப் பிளவையும்\nஉண்டு பசி ஆறாத என் சுற்றம் பசியார சமைத்த உணவைத் தந்தவன் நீ.", "\n", "\n", "\n", "வேர் காய்ந்து, அடிமரம் பட்டுப்போன உழிஞ்சில்\n(வாகை) மரத்தில் இருந்துகொண்டு குடிஞை என்னும் ஆந்தைக் பறவை துடிப்பறை போல முழங்கும்.\nபருந்து தன் துணையை அழைத்துக் குரல் எழுப்பும். இத்தகைய வழியில் வந்துள்ளேன். ", "\n", "\n", "\n", "மூங்கில் காய்ந்துபோனதும், மரல் என்னும்\nகனல்நீர் தோன்றுவதுமான வறண்ட காலத்தில் வந்துள்ளேன். ", "\n", "\n", "\n", "பழுத்திருக்கும் மரத்தை நாடிச் செல்லும்\nபறவை போல வந்துள்ளேன். ", "\n", "\n", "\n", "\n", "இங்கே உன் படைமழை பொழிந்து போர்மறவராகிய\nகனிகள் உதிர்ந்து குருதியில் அறுக்கப்பட்ட விளைகதிர்களாகக் குவிந்துகிடக்கின்றன. அவற்றை\nநீ போரடிக்கிறாய்.", "\n", "\n", "\n", "\n", "பிணம் - போர்.", "\n", "களிறு - பிணையலில் பூட்டிய எருது.", "\n", "வாள் - அடிக்கும் நெல்லந்தாள்.", "\n", "மறவர்கள் - உதிர்ந்த நெல்.", "\n", "\n", "\n", "\n", "இந்த இடத்துக்கு என் தடாரிப்பறையை முழக்கிக்கொண்டு\nவந்துள்ளேன். ", "\n", "\n", "\n", "‘உன் திறமை பொலியட்டும்’ என்று வாழ்த்திக்கொண்டு\nவந்துள்ளேன்.", "\n", "\n", "கூர்மையாக வடித்த வேல் பாய்ந்ததால் கறி தெரியும்\nகாயங்களோடும், சரிந்த குடலோடும் மறவர்கள் கிடக்கின்றனர். அவர்களைப் பேய்மகள் அழுதுகொண்டே\nஉண்ணுகிறாள். கழுகு, செங்காதுப் பருந்து ஆகியவை அவற்றைப் பேயிடமிருந்து பிடுங்கித்\nதின்னப் பறந்துகொண்டிருக்கின்றன. ", "\n", "\n", "இந்தப் போர்களக் காட்டில் எங்களுக்கு உண்ண உணவு தந்தவன்\nநீ.", "\n", "\n", "\n", "\n", "நீ பொலிக. (உன் வளம் பெருகட்டும்).  ", "\n", "\n", "\n", "பாடல் – சொல் பிரிப்புப்\nபதிவு", "\n", "\n.............................................", "ளி", ",", "\n", "\n", "நாரும்", " ", "போழும்", " ", "செய்து", "\n", "உண்டு", ", ", "ஒராங்குப்", "\n", "\n", "பசி", " ", "தினத்", " ", "திரங்கிய", "\n", "இரு", " ", "பேர்", " ", "ஒக்கற்கு", "\n", "\n", "ஆர்", " ", "பதம்", " ", "கண்ணென", "\n", "மாதிரம்", " ", "துழைஇ", ",", "\n", "\n", "போர்களத்தில் பொலிவுற்று விளங்கும் பெருமானே!", "\n", "\n", "வேர்", " ", "உழந்து", " ", "உலறி", ",\n", "மருங்கு", " ", "செத்து", " ", "ஒழிய", " ", "வந்து", ", 5", "\n", "\n", "அத்தக்", " ", "குடிஞைத்", " ", "துடி", "\n", "மருள்", " ", "தீம்", " ", "குரல்", ",", "\n", "\n", "உழுஞ்சில்", " ", "அம்", " ", "கவட்டிடை", " ", "இருந்த", "\n", "பருந்தின்", "\n", "\n", "பெடை", " ", "பயிர்", " ", "குரலோடு", ",\n", "இசைக்கும்", " ", "ஆங்கண்", ",", "\n", "\n", "கழை", " ", "காய்ந்து", " ", "உலறிய", "\n", "வறம்", " ", "கூர்", " ", "நீள்", " ", "இடை", ",", "\n", "\n", "வரி", " ", "மரல்", " ", "திரங்கிய", "\n", "கானம்", " ", "பிற்பட", ",                       10", "\n", "\n", "பழுமரம்", " ", "உள்ளிய", " ", "பறவை", "\n", "போல", ",", "\n", "\n", "ஒண்", " ", "படை", " ", "மாரி", "\n", "வீழ்", " ", "கனி", " ", "பெய்தென", ",", "\n", "\n", "துவைத்து", " ", "எழு", " ", "குருதி", " ", "நிலமிசைப்", "\n", "பரப்ப", ",", "\n", "\n", "விளைந்த", " ", "செழுங்", " ", "குரல்", "\n", "அரிந்து", ", ", "கால்", " ", "குவித்து", ",", "\n", "\n", "படு", " ", "பிணப்", " ", "பல்", "\n", "போர்பு", " ", "அழிய", " ", "வாங்கி", ",  15", "\n", "\n", "எருது", " ", "களிறு", " ", "ஆக", ",\n", "வாள்", " ", "மடல்", " ", "ஓச்சி", ",", "\n", "\n", "அதரி", " ", "திரித்த", " ", "ஆள்", "\n", "உகு", " ", "கடாவின்", ",", "\n", "\n", "அகன்", " ", "கண்", " ", "தடாரி", "\n", "தெளிர்ப்ப", " ", "ஒற்றி", ",", "\n", "\n'", "வெந்", " ", "திறல்", " ", "வியன்", "\n", "களம்", " ", "பொலிக", "!' ", "என்று", " ", "ஏத்தி", ",", "\n", "\n", "இருப்பு", " ", "முகம்", " ", "செறித்த", "\n", "ஏந்து", " ", "மருப்பின்    20", "\n", "\n", "வரை", " ", "மருள்", " ", "முகவைக்கு", "\n", "வந்தனென்", "; ", "பெரும", "!", "\n", "\n", "வடி", " ", "நவில்", " ", "எஃகம்", "\n", "பாய்ந்தென", ", ", "கிடந்த", "\n", "\n", "தொடியுடைத்", " ", "தடக்கை", " ", "ஓச்சி", ", ", "வெருவார்", "\n", "\n", "இனத்", " ", "தடி", " ", "விராய", "\n", "வரிக்", " ", "குடர்", " ", "அடைச்சி", ",", "\n", "\n", "அழு", " ", "குரல்", " ", "பேய்மகள்", "\n", "அயர", ", ", "கழுகொடு    25", "\n", "\n", "செஞ்", " ", "செவி", " ", "எருவை", "\n", "திரிதரும்", ",", "\n", "\n", "அஞ்சுவரு", " ", "கிடக்கைய", " ", "களம்", " ", "கிழவோயே", "!", "\n", "\n", "\n", "\n", "திணை", " ", "வாகை", "; ", "து", "றை", "\n", "மறக்களவழி", "; ", "துறை", " ", "ஏர்க்கள", " ", "உருவகமும்", "\n", "ஆம்", ".", "\n", "\n", "சோழன்", " ", "செருப்பாழி", " ", "எறிந்த", "\n", "இளஞ்சேட்சென்னியை", " ", "ஊன்பொதி", " ", "பசுங்குடையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "உழிசில்", "\n", "\n", "\n", "\n"]},
{"link": "https://vaiyan.blogspot.com/2015/06/371.html", "title": "புறநானூறு 371", "content": ["\n", "நெடுஞ்செழியன்", "\n", "பேய்மகள் நெடுஞ்செழியனை வாழ்த்துகிறாள்.", "ஈ", "\n", "\n", "பேய்மகளுக்கு யானைத் தந்தம் போன்று பல். ", "அதில்\nகறியையும், கொழுப்பையும் மென்று தின்றுகொண்டும், குருதியைப் பருகிக்கொண்டும், கழுத்தில்\nகுடலை மாலையாக அணிந்துகொண்டும் வாழ்த்துகிறாள். ", "‘உண்ணவும், தின்னவும் பேரளவு உணவுவளம்\nதந்த பெருமான் வானத்தில் விளங்கும் மீன்களைக் காட்டிலும் பல நாள் வாழ்க’ என வாழ்த்துகிறாள்.\n", "புலவர் பாடுகிறார்.", "பெருமானே!", "அந்தப் போர்களத்துக்கு வந்துள்ளேன்.", "இ ", "மதியம் போல் உருவம் கொண்டதும் கயிற்றால்\nவிசித்துக் கட்டியதுமான என் தடாரிப் பறையின் முகக்கண் அதிரும்படி முழக்கிக்கொண்டு வந்துள்ளேன். ", "ஆகுளிப் பறையையும் முழக்குகின்றேன். ", "தென்னை ", "[பணை]", "\nபோன்ற காலும், அடுக்குப் பிணிப்புப் போன்ற கையும் கொண்ட யானையைப் பரிசாகப் பெறலாம்\nஎன்று வந்துள்ளேன்.", "அ", "\n", "\n", "அகன்ற உலகத்தில் காப்பாற்றுபவரைக் காணமுடியாமல்,\nபட்டினியோடு, மரத்தில் தலையை வைத்துத் தூங்கிவிட்டு, அங்குப் பூத்திருந்த மலர்களை அங்குக்\nகிடைத்த நாரில் தொடுத்துத் தலையில் சூடிக்கொண்டு வந்துள்ளேன். ", "இதுவரையில் என் பறை,\nபையில் வைத்த யாழ், ஆங்காங்கே சமைத்துண்ணும் பானை ஆகியவை பயன்படுத்தப்படாமல் பெருமை\nஇன்றிக் கிடக்கின்றன. ", "அவற்றின்மீது ஊர்மன்றத்தில் பூத்திருக்கும் வேப்பம் பூக்கள் கொட்டிக்கிடக்கின்றன. ", "என் குறையைத் தீர்ப்பார் இல்லை. ", "அரிசி இல்லாததால் அதனைப் பெறலாம் என்னும் ஆசைப் பெருக்கோடு\nவந்துள்ளேன். ", "நீண்ட வழியைக் கடந்து வந்துள்ளேன்.", "ஆ", "\n", "\n", "இங்கே உன் கூர்மையான வாயை உடைய வாள் தண்ணீர்\nபோலத் தகதகக்கிறது. ", "வில் அம்புமழை பொழிகிறது. ", "அன்புக்கு இடமின்றி முரசு முழங்குகிறது. ", "இந்தப் பாசறையில் வில்லை ஏராகப் பூட்டி நீ உழவு செய்கிறாய். ", "புகழை விளைவிக்க உழுகிறாய். ", "தலை அறுந்த உடல்கள் மண்ணில் பெயர்ந்து புரள்கின்றன. ", "யானை முதுகில் இருந்துகொண்டு வாள்\nவீசி வீரரை மிதிப்பதற்காக உதறுகிறாய். ", "உன் யானையை நடத்தி மிதிக்கச் செய்கிறாய்.  ", "அந்த\nயானைகளைப் பரிசாக நல்கவேண்டும். ", "யானையைத்\nதந்தால் அதற்கு வேண்டிய அரிசி உணவையும் அக்காலத்தில் வழங்குவர் போலும்.", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "அகன்", " ", "தலை", " ", "வையத்துப்", "\n", "புரவலர்க்", " ", "காணாது", ",", "\n", "\n", "மரந்தலைச்", " ", "சேர்ந்து", ", ", "பட்டினி", " ", "வைகி", ",", "\n", "\n", "போது", " ", "அவிழ்", " ", "அலரி", "\n", "நாரின்", " ", "தொடுத்து", ",", "\n", "\n", "தயங்கு", " ", "இரும்", " ", "பித்தை", "\n", "பொலியச்", " ", "சூடி", ",", "\n", "\n", "பறையொடு", " ", "தகைத்த", " ", "கலப்பையென்", ",\n", "முரவு", " ", "வாய்     5", "\n", "\n", "ஆடுறு", " ", "குழிசி", " ", "பாடு", "\n", "இன்று", " ", "தூக்கி", ",", "\n", "\n", "மன்ற", " ", "வேம்பின்", " ", "ஒண்", "\n", "பூ", " ", "உறைப்ப", ",", "\n", "\n", "குறை", " ", "செயல்", " ", "வேண்டா", "\n", "நசைய", " ", "இருக்கையேன்", ",", "\n", "\n", "அரிசி", " ", "இன்மையின்", " ", "ஆர்", "\n", "இடை", " ", "நீந்தி", ",", "\n", "\n", "ஆ", "\n", "\n", "கூர்", " ", "வாய்", " ", "இரும்", "\n", "படை", " ", "நீரின்", " ", "மிளிர்ப்ப", ",               10", "\n", "\n", "வரு", " ", "கணை", " ", "வாளி", ".......\n", "அன்பு", " ", "இன்று", " ", "தலைஇ", ",", "\n", "\n", "இரைமுரசு", " ", "ஆர்க்கும்", " ", "உரைசால்", " ", "பாசறை", ",", "\n", "\n", "வில்", " ", "ஏர்", " ", "உழவின்", "\n", "நின்", " ", "நல்", " ", "இசை", " ", "உள்ளி", ",", "\n", "\n", "குறைத்தலைப்", " ", "படு", " ", "பிணன்", " ", "எதிர", ",\n", "போர்பு", " ", "அழித்து", ",", "\n", "\n", "யானை", " ", "எருத்தின்", " ", "வாள்", "\n", "மடல்", " ", "ஓச்சி 15", "\n", "\n", "அதரி", " ", "திரித்த", " ", "ஆள்", "\n", "உகு", " ", "கடாவின்", ",", "\n", "\n", "இ", "\n", "\n", "மதியத்து", " ", "அன்ன", " ", "என்", " ", "விசி", "\n", "உறு", " ", "தடாரி", "\n", "\n", "அகன்", " ", "கண்", " ", "அதிர", ",\n", "ஆகுளி", " ", "தொடாலின்", ",", "\n", "\n", "பணை", " ", "மருள்", " ", "நெடுந்", "\n", "தாள்", ", ", "பல்", " ", "பிணர்த்", " ", "தடக்", "\n", "கை", ",", "\n", "\n", "புகர்முக", " ", "முகவைக்கு", " ", "வந்திசின்", " ", "பெரும", "!         20", "\n", "\n", "ஈ", "\n", "\n", "களிற்றுக்", " ", "கோட்டன்ன", " ", "வால்", " ", "எயிறு", " ", "அழுத்தி", ",", "\n", "\n", "விழுக்கொடு", " ", "விரைஇய", " ", "வெண்", " ", "நிணச்", "\n", "சுவையினள்", ",", "\n", "\n", "குடர்த்", " ", "தலை", " ", "மாலை", "\n", "சூடி", ", '", "உணத்", " ", "தின", "\n", "\n", "ஆனாப்", " ", "பெரு", " ", "வளம்", "\n", "செய்தோன்", " ", "வானத்து", "\n", "\n", "வயங்கு", " ", "பல்", " ", "மீனினும்", "\n", "வாழியர்", ", ", "பல", "' ", "என", ",      25", "\n", "\n", "உரு", " ", "கெழு", " ", "பேய்மகள்", "\n", "அயர", ",", "\n", "\n", "குருதித்", " ", "துகள்", " ", "ஆடிய", " ", "களம்", "\n", "கிழவோயே", "!", "\n", "\n", "\n", "\n", "திணை", " ", "வாகை", "; ", "துறை", "\n", "மறக்களவழி", "; ", "துறை", " ", "ஏர்க்கள", " ", "உருவகமும்", "\n", "ஆம்", ".", "\n", "\n", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியனைக்", " ", "கல்லாடனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "பல்பிணர்த் தடக்கைப் ", "புகர்முகம்", "\n", "\n", "\n", "\n"]},
{"link": "https://vaiyan.blogspot.com/2015/06/372.html", "title": "புறநானூறு 372", "content": ["\n", "நெடுஞ்செழியன்", "தலையாலங்கானம் என்னுமிடத்தில் நடைபெற்ற போரில்\nவெற்றி கண்ட நெடுஞ்செழியன் தன் மார்பில் நிலாப் போல ஒளி வீசும் ஆரம் அணிந்திருந்தான்.\nபோர்க்களத்தில் அவனைக் கண்டு பாடிய புலவர் மாங்குடி மருதனார் அந்த ஆரத்தைப் படிசாகக்\nகேட்டார். (அவனும் வழங்கினான்).", "\n", "\n", "\n", "கயிற்றால் விசித்துக் கட்டிய தடாரிப்பறை\n‘விம் விம்’ என்று ஒலிக்கும்படி முழக்கி உன்னைப் புகழ்ந்து பாடிக்கொண்டு உன் ஆரத்தைப்\nபெற வந்திருக்கிறேன். ", "\n", "\n", "\n", "\n", "நீ புலால் நாறும் களத்தில் வேள்வி செய்துகொண்டிருக்கிறாய்.", "\n", "வாள் மின்னுகிறது.", "\n", "அம்பு மழை கூடாரமாக உள்ளது.", "\n", "பகைவர் தலைகளை வெட்டி கல்லெனக் கொண்டு அடுப்புக் கல்லாக ஆக்கிக்கொண்டுள்ளாய்.", "\n", "பிணத்தின் கைகால்களை எரியும் வில்வமர விறகாக\nஏற்றியுள்ளாய்.", "\n", "உடலில் வரிந்துகொண்டுள்ள கொழுப்பில் கஞ்சி\nகாய்ச்சுகிறாய்.", "\n", "ஈரம் புலராத மண்டை ஓடு உணவு சமைக்கும் பாண்டம்.", "\n", "கொதிநெருப்பில் இட்டுத் துளாவிப் பேய்மகள்\nசமைக்கிறாள்.", "\n", "விலங்குக் கறிகளை மறித்துக் கூறுகூறாக்கி\nவழங்கும் சமையல்காரனாக நீ இருக்கிறாய்.", "\n", "பூதங்களுக்குச் செய்யும் திருமண விழாவுக்கு வந்தவர்களுக்கெல்லாம் இப்படிச் சமைத்த உணவை வழங்குகிறாய்.", "\n", "\n", "\n", "\n", "இந்த இடத்துக்கு வந்து உன்னை வேண்டுகிறேன். நிலாப் போல ஒளிறும்\nஉன் ஆரத்தை எனக்குப் பரிசாக வழங்குக.", "\n", "\n", "அருஞ்சொல்", "\n", "\n", "ஈனா வேண்மாள் = பேய்", "\n", "\n", "கண்கூடு பாசறை = மண்ணைப் பறிக்கும் பாடிவீடு", "\n", "\n", "கூவிளம் = வில்வமரம், (பிணத்தின் கைகால்)", "\n", "\n", "நுடங்கல் = கஞ்சி", "\n", "\n", "பூதநீர் = குருதி", "\n", "\n", "முழுத்த = கூர்மையில் முழுமை பெற்ற", "\n", "\n", "வன்னி = கொதிநெருப்பு", "\n", "\n", "வாலுவன் = சமையல்காரன்", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "விசி", " ", "பிணித்", " ", "தடாரி", "\n", "விம்மென", " ", "ஒற்றி", ",", "\n", "\n", "ஏத்தி", " ", "வந்தது", " ", "எல்லாம்", "\n", "முழுத்த", "\n", "\n", "இலங்கு", " ", "வாள்", " ", "அவிர்", "\n", "ஒளி", " ", "வலம்", " ", "பட", " ", "மின்னி", ",", "\n", "\n", "கணைத்", " ", "துளி", " ", "பொழிந்த", "\n", "கண்கூடு", " ", "பாசறை", ",", "\n", "\n", "பொருந்தாத்", " ", "தெவ்வர்", " ", "அரிந்த", " ", "தலை", "\n", "அடுப்பின்", ",         5", "\n", "\n", "கூவிள", " ", "விறகின்", " ", "ஆக்கு", "\n", "வரி", " ", "நுடங்கல்", ",", "\n", "\n", "ஆனா", " ", "மண்டை", " ", "வன்னிஅம்", "\n", "துடுப்பின்", ",", "\n", "\n", "ஈனா", " ", "வேண்மாள்", " ", "இடம்", "\n", "துழந்து", " ", "அட்ட", "\n", "\n", "மா", " ", "மறி", " ", "பிண்டம்", "\n", "வாலுவன்", " ", "ஏந்த", ",", "\n", "\n'", "வதுவை", " ", "விழவின்", " ", "புதுவோர்க்கு", "\n", "எல்லாம் 10", "\n", "\n", "வெவ்", " ", "வாய்ப்", " ", "பெய்த", "\n", "பூத", " ", "நீர்", " ", "சால்க", "' ", "எனப்", "\n", "\n", "புலவுக்", " ", "களம்", " ", "பொலிய", "\n", "வேட்டோய்", "! ", "நின்", "\n", "\n", "நிலவுத்", " ", "திகழ்", " ", "ஆரம்", "\n", "முகக்குவம்", " ", "எனவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மறக்கள", " ", "வேள்வி", ".", "\n", "\n", "தலையாலங்கானத்துச்", " ", "செரு", " ", "வென்ற", " ", "நெடுஞ்செழியனை", " ", "மாங்குடி", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "போர்க்களம்", "\n", "\n", "\n", "\n"]},
{"link": "https://vaiyan.blogspot.com/2015/06/373.html", "title": "புறநானூறு 373", "content": ["\n", "குராப்பள்ளித் துஞ்சிய கிள்ளிவளவன் * பிட்டன்", "அ", "\n", "\n", "அரசன் பிட்டை கருவூரில் இருந்துகொண்டு கொங்கு\nநாட்டை ஆண்டுவந்தான். ", "அவனைத் துன்புறச் செய்து ஓட்டிவிட்டுக் கிள்ளிவளவன் கொங்கு நாட்டைத்\nதனதாக்கிக்கொண்டான். ", "\n", "\n", "இப்படி வெற்றி கண்ட வேந்தே!", "\n", "\n", "முரசம் இடி போல முழங்கவும், யானைப்படை கருமேகம்\nபோலச் செல்லவும், தேரும் குதிரையும் அம்புக் காற்றுடன் மழை பொழியவும், வாள் வீச்சில்\nகுருதி ஒழுகவும் போரிட்டு வெற்றி கண்ட வேந்தே!", "ஆ", "\n", "\n", "புள்ளிமயில் சொடுங்கிக்கொண்டு நடப்பது போல,\nகருவூர் மகளிர் பொதுமன்றத்தில் இருக்காமல் ‘உன் குதிரை வாழ்க’ வாழ்த்திக்கொண்டு உன்\nசொல் நிழலுக்கு வந்துவிட்டனர்.  ", "இ", "\n", "\n", "கருவூர் வாழ் சிறுவர்கள் அம்பு அழிக்கும்போது\nதம் முகத்தைப் பொத்திக்கொண்டனர்.", "ஈ", "\n", "\n", "குடபுலம் என்பது கொங்கு-மண்டலம். ", "இதன் தலைநகர்\nவஞ்சிமுற்றம். ", "இதன் வீரர்களை நெல்லடிக்கும் போர்க்களத்தில் நெல்லந்தாளை உதறுவது போல\n[அதரி] உதறினாய். ", "மாடங்கள் எரியூட்டப்பட்டன. ", "இடி தாக்கிய மலை போல அவை பிளந்தன. ", "இப்படி\nவஞ்சிமுற்றம் (கருவூர்) ஊரைக் கைப்பற்றினாய் என்கின்றனர்.", "உ", "\n", "\n", "நீ வென்ற அந்த ஒவ்வொரு களத்துக்கும் சென்று, ", "பெரியோர் ‘நீ பொலிவு பெறுக’ என்று வாழ்த்தி, ", "நீ அளித்த பரிசில்களை வாரிச்சென்றனர் என்கின்றனர்.  ", "ஊ", "\n", "\n", "எனவே நானும் என் பெரிய கிணைப்பறையை முழக்கி\nஇசைத்துக்கொண்டு கோட்டையில் கிட்டிய பொருள்களைப் பெறலாம் என்னும் காதலோடு வந்துள்ளேன்.", "எ", "\n", "\n", "உன் ஆண்மைத் திறத்தைப் பகைவர்களும் புகழ்கின்றனர். ", "நண்பர்கள் [நகைவர்] குறைபட்டுக்கொள்ளாமல் நீ உதவுகிறாய். ", "நீயோ பேயும், நரியும், பருந்தும்\nகறி தின்னும் போர்க்களத்திலேயை கிடக்கிறாய்.", "அருஞ்சொல்", "\n", "\n", "இழிதா\n= இறங்கு", "\n", "\n", "நவில்\n= சொல்லித்தா", "\n", "\n", "நாம்\n= அச்சம்", "\n", "\n", "மறலுதல்\n= மருளுதல்", "\n", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "உருமிசை", " ", "முழக்கு", " ", "என", "\n", "முரசம்", " ", "இசைப்ப", ",", "\n", "\n", "செரு", " ", "நவில்", " ", "வேழம்", "\n", "கொண்மூ", " ", "ஆக", ",", "\n", "\n", "தேர்", " ", "மா", " ", "அழி", "\n", "துளி", " ", "தலைஇ", ", ", "நாம்", " ", "உறக்", "\n", "\n", "கணைக்", " ", "காற்று", " ", "எடுத்த", "\n", "கண்", " ", "அகன்", " ", "பாசறை", ",", "\n", "\n", "இழிதரு", " ", "குருதியொடு", " ", "ஏந்திய", "\n", "ஒள்", " ", "வாள்   5", "\n", "\n", "பிழிவது", " ", "போலப்", " ", "பிட்டை", "\n", "ஊறு", " ", "உவப்ப", ",", "\n", "\n", "மைந்தர்", " ", "ஆடிய", " ", "மயங்கு", "\n", "பெருந்", " ", "தானை", ",", "\n", "\n", "கொங்கு", " ", "புறம்பெற்ற", " ", "கொற்ற", "\n", "வேந்தே", "!", "\n", "\n", "ஆ", "\n", "\n................................................", "தண்ட", " ", "மாப்", " ", "பொறி", ".", "\n", "\n", "மடக்", " ", "கண்", " ", "மயில்", "\n", "இயல்", " ", "மறலியாங்கு", ",             10", "\n", "\n", "நெடுஞ்", " ", "சுவர்", " ", "நல்", "\n", "இல்", " ", "புலம்ப", ", ", "கடை", " ", "கழிந்து", ",", "\n", "\n", "மென்", " ", "தோள்", " ", "மகளிர்", "\n", "மன்றம்", " ", "பேணார்", ",", "\n", "\n", "புண்ணுவ", "\n", "\n..........................", "அணியப்", " ", "புரவி", " ", "வாழ்க", "\n", "என", ",", "\n", "\n", "சொல்", " ", "நிழல்", " ", "இன்மையின்", "\n", "நல்", " ", "நிழல்", " ", "சேர", ",     15", "\n", "\n", "இ", "\n", "\n", "நுண்", " ", "பூண்", " ", "மார்பின்", "\n", "புன்", " ", "தலைச்", " ", "சிறாஅர்", "\n", "\n", "அம்பு", " ", "அழி", " ", "பொழுதில்", "\n", "தமர்", " ", "முகம்", " ", "காணா", ",", "\n", "\n........................................................", "ற்", " ", "றொக்கான", "\n", "\n", "ஈ", "\n", "\n", "வேந்து", " ", "புறங்கொடுத்த", " ", "வீய்ந்து", "\n", "உகு", " ", "பறந்தலை", ",", "\n", "\n", "மாடம்", " ", "மயங்கு", " ", "எரி", "\n", "மண்டி", ", ", "கோடு", " ", "இறுபு", ",         20", "\n", "\n", "உரும்", " ", "எறி", " ", "மலையின்", ",\n", "இரு", " ", "நிலம்", " ", "சேர", ",", "\n", "\n", "சென்றோன்", " ", "மன்ற", ", ", "சொெ", "\n", "\n........................\n", "ண்ணறிநர்", " ", "கண்டு", " ", "கண்", " ", "அலைப்ப", ",", "\n", "\n", "வஞ்சி", " ", "முற்றம்", " ", "வயக்", "\n", "களன்", " ", "ஆக", ",", "\n", "\n", "அஞ்சா", " ", "மறவர்", " ", "ஆட்", "\n", "போர்பு", " ", "அழித்துக் 25", "\n", "\n", "கொண்டனை", ", ", "பெரும", "! ", "குட", " ", "புலத்து", "\n", "அதரி", ";", "\n", "\n", "உ", "\n", "\n", "பொலிக", " ", "அத்தை", ", ", "நின்", "\n", "பணைதனற", "............", "ளம்", "!", "\n", "\n", "விளங்கு", " ", "திணை", " ", "வேந்தர்", "\n", "களம்தொறும்", " ", "சென்று", ",", "\n", "\n''", "புகர்முக", " ", "முகவை", " ", "பொலிக", "!'' ", "என்று", "\n", "ஏத்தி", ",", "\n", "\n", "கொண்டனர்", "' ", "என்ப", ", ", "பெரியோர்", "; ", "யானும்    30", "\n", "\n", "ஊ", "\n", "\n", "அம்", " ", "கண்", " ", "மாக்", "\n", "கிணை", " ", "அதிர", " ", "ஒற்ற", ",", "\n", "\n...............\n", "லென்ஆயினும்", ", ", "காதலின்", " ", "ஏத்தி", ",", "\n", "\n", "நின்னோர்", " ", "அன்னோர்", " ", "பிறர்", " ", "இவண்", "\n", "இன்மையின்", ",", "\n", "\n", "மன்", " ", "எயில்", " ", "முகவைக்கு", "\n", "வந்திசின்", ", ", "பெரும", "!", "\n", "\n", "எ", "\n", "\n", "பகைவர்", " ", "புகழ்ந்த", " ", "ஆண்மை", ",\n", "நகைவர்க்குத் 35", "\n", "\n", "தா", " ", "இன்று", " ", "உதவும்", "\n", "பண்பின்", ", ", "பேயொடு", "\n", "\n", "கண", " ", "நரி", " ", "திரிதரூஉம்", "\n", "ஆங்கண்", ", ", "நிணன்", " ", "அருந்து", "\n", "\n", "செஞ்", " ", "செவி", " ", "எருவை", "\n", "குழீஇ", ",", "\n", "\n", "அஞ்சுவரு", " ", "கிடக்கைய", " ", "களம்", " ", "கிழவோயே", "!      39", "\n", "\n", "\n", "\n", "திணை", " ", "வாகை", "; ", "துறை", "\n", "மறக்களவழி", "; ", "ஏர்க்கள", " ", "உருவகமும்", " ", "ஆம்", ".", "\n", "\n", "சோழன்", " ", "குராப்பள்ளித்", " ", "துஞ்சிய", "\n", "கிள்ளிவளவன்", " ", "கருவூர்", " ", "எறிந்தானைக்", " ", "\n", "\n", "கோவூர் கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "சிவப்பு நிறத்தில் உள்ள பகுதி ", "இக்காலக் கருவூர் மாவட்டம்", "சங்ககாலத்தில்", "கருவூர் நகரம்", "வஞ்சிமுற்றம் என", "வழங்கப்பட்டது.", "இதனைச் சூழ்ந்த நாடு", "கொங்குநாடு என்றும்", "குடபுலம் என்றும்", "வழங்கப்பட்டது.", "\n", "\n", "\n", "\n"]},
{"link": "https://vaiyan.blogspot.com/2015/06/374.html", "title": "புறநானூறு 374", "content": ["\n", "ஆய் அண்டிரன்", "\n", "இ", "\n", "\n", "ஞாயிறே! ", "எம் அரசன் ஆய் அண்டிரன் போல உன்னால்\nகொடை வழங்க முடியுமா? ", "வீணாகப் பகட்டிக்கொண்டு உலவுகிறாயே ", "– இப்படிப் புலவர் புகழ்கிறார்.\n", "\n", "\n", "அ", "\n", "\n", "புலவர் குறிஞ்சி பூத்திருக்கும் ஆய் அரசனின்\nமலையைப் பாடினாராம். ", "கிணைப்பறையைத் தட்டிக்கொண்டு பாடினாராம். ", "அவன் ஊர் மன்றத்துப்\nபலாமர நிழலில் இருந்துகொண்டு பாடினாராம். ", "பனிமூட்டம் நீங்காத காலை வேளையில் பாடினாராம். ", "அந்த இசையை அங்கிருந்த கலைமான்கள் எல்லாம் உன்னிப்பாகக் கேட்டனவாம். ", "அப்போது அவரது\nதலையானது காட்டிலே மேய்ந்துவிட்டு வெட்டவெளியில் படுத்துறங்கும் இரலைமான் நெற்றி போலப்\nபொன்-தாமரை அணியுடன் திகழ்ந்ததாம். (ஆய் வள்ளல் வழங்கிய பொன்னணி).  ", "ஆ", "\n", "\n", "புலவரோடு வந்த சிறுவர்கள் புலிப்பல்லைப்\nகோத்துக் கட்டிய தாலியை (தொங்கும் ஆரம்)க் கழுத்தில் அணிந்திருந்தனராம். ", "மகளிர் மான்\nபோல மருண்டு பார்க்கும் கண்ணோட்டம் கொண்டவர்களாம். ", "புலவர், சிறுவர், மகளிர் மூவர்க்கும்\nஆய் மூன்று வகையான பரிசில்களை வழங்கினானாம்.  ", "\n", "\n", "முள்ளம்பன்றிக் கறி, சந்தனக்கட்டை, யானைத்தந்தம்\nஆகிய மூன்று வகைப் பரிசுப் பொருள்கள். ", "இவற்றைப் புலித்தோலில் குவித்துத் தந்தானாம். ", "இறை", " (திறை) என்று சொல்லிக் கொடுத்தானாம். ", "(சிற்றரரசர் பேரரசர்க்குத் தருவது இறை. ", "இங்கே\nஅரசன் புவர்க்கு இறை தருகிறான்).", "தேர் அகன்று உவா சிலைப்பாற் பட்ட முளவுமான் கொழுங் குறை – உணவு தேர்கையில் அகன்று உலவிச் சுழல்கையில் வில்லம்பில் பட்ட முள்ளம்பன்றி இறைச்சி.  ", "விடர் முகை அடுக்கத்துச் சினை முதிர் சாந்தம் – மலையின் வெடிப்புக் குகையில் முதிர்ந்து வைரம் பாய்ந்த சந்தனம்.", "இருங் கேழ் வயப் புலி வரி அதள் – பெரிய செந்நிற வலிமை மிக்க வரிப்புலியின் தோல்.", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "கானல்", " ", "மேய்ந்து", " ", "வியன்", "\n", "புலத்து", " ", "அல்கும்", "\n", "\n", "புல்வாய்", " ", "இரலை", " ", "நெற்றி", " ", "அன்ன", ",", "\n", "\n", "பொலம்", " ", "இலங்கு", " ", "சென்னிய", "\n", "பாறு", " ", "மயிர்", " ", "அவியத்", "\n", "\n", "தண்", " ", "பனி", " ", "உறைக்கும்", "\n", "புலரா", " ", "ஞாங்கர்", ",", "\n", "\n", "மன்றப்", " ", "பலவின்", " ", "மால்", "\n", "வரை", " ", "பொருந்தி", ", ", "என்           5", "\n", "\n", "தெண்", " ", "கண்", " ", "மாக்", "\n", "கிணை", " ", "தெளிர்ப்ப", " ", "ஒற்றி", ",", "\n", "\n", "இருங்", " ", "கலை", " ", "ஓர்ப்ப", "\n", "இசைஇ", ", ", "காண்வர", ",", "\n", "\n", "கருங்", " ", "கோல்", " ", "குறிஞ்சி", "\n", "அடுக்கம்", " ", "பாட", ",", "\n", "\n", "ஆ", "\n", "\n", "புலிப்", " ", "பல்", " ", "தாலிப்", "\n", "புன்", " ", "தலைச்", " ", "சிறாஅர்", "\n", "\n", "மான்", " ", "கண்", " ", "மகளிர்", ",\n", "கான்", " ", "தேர்", " ", "அகன்று", " ", "உவா           10", "\n", "\n", "சிலைப்பாற்", " ", "பட்ட", " ", "முளவுமான்", " ", "கொழுங்", "\n", "குறை", ",", "\n", "\n", "விடர்", " ", "முகை", " ", "அடுக்கத்துச்", "\n", "சினை", " ", "முதிர்", " ", "சாந்தம்", ",", "\n", "\n", "புகர்", " ", "முக", " ", "வேழத்து", "\n", "மருப்பொடு", ", ", "மூன்றும்", ",", "\n", "\n", "இருங்", " ", "கேழ்", " ", "வயப்", "\n", "புலி", " ", "வரி", " ", "அதள்", " ", "குவைஇ", ",", "\n", "\n", "விருந்து", " ", "இறை", " ", "நல்கும்", " ", "நாடன்", ",\n", "எம்", " ", "கோன்", ",    15", "\n", "\n", "கழல்", " ", "தொடி", " ", "ஆஅய்", "\n", "அண்டிரன்", " ", "போல", ",", "\n", "\n", "இ", "\n", "\n", "வண்மையும்", " ", "உடையையோ", "? ", "ஞாயிறு", "!", "\n", "\n", "கொன்", " ", "விளங்குதியால்", " ", "விசும்பினானே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பூவை", " ", "நிலை", ".", "\n", "\n", "ஆய்", " ", "அண்டிரனை", " ", "உறையூர்", "\n", "ஏணிச்சேரி", " ", "முடமோசியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இப்படிப்பட்ட", "புலிப்பல் தாலியைச்", "சங்ககாலச் சிறுவர்கள்", "தம் கழுத்தில் ", "அணிந்திருந்தனர் ", "\n", "\n", "\n", "\n"]},
{"link": "https://vaiyan.blogspot.com/2015/06/375.html", "title": "புறநானூறு 375", "content": ["\n", "ஆய் அண்டிரன்", "புலவர்களுக்குப் புகலிடமாக விளங்குபவனே! ", "ஆஅய் (ஆய்) வள்ளலே! ", "சொன்னாலும் புரிந்துகொள்ளாத மன்னரை எம்மைப் போன்றோர் பாடமாட்டார்கள்.", "இவ்வாறு புலவர் பாடுகிறார். ", " ", "\n", "\n", "அ", "\n", "நெல்லங்கதிர் சூழ்ந்திருக்கும் வயலுக்கு\nஇடையே, நிலையில் தளராமல் நிமிர்ந்து நிற்கும் பந்தல்-கால் மன்றத்தின் ஒரத்தில் தூங்கிக்\nகிடந்தேன். ", "எழுந்ததும் அரம் போன்று அறுக்கும் வாயை உடைய பனையின் பழத்து நாரையும், பனங்குருத்தையும்\nபசிக்கு உண்பதற்காக என் இசைக்கருவி கிணையோடு சேர்த்துக் கட்டிக்கொண்டேன். ", "அங்கு வாழ்ந்த\nஉழவர் குடிதோறும் சென்று கேட்டுப் பெற்று உணவு உண்டு வாழும் வாழ்க்கையை மேற்கொண்டிருந்தேன். ", "இப்படி இரந்து உண்ணும் வாழ்க்கையை மாற்றிப் பாதுகாப்பவர் யார் என வினவி அறிந்தேன்.\n ", "\n", "ஆ", "\n", "\n", "தேன்கூடு தொங்கும் வளம் குன்றாத மலையும்\nதோட்டமும் கொண்ட நாட்டை ஆள்வன் நீ எனவும், பொய்யாமல் கொடுக்கும் ஈகைத்திறத்தைக் காலில்\nகழலாகக் கட்டிக்கொண்டு திரிபவன் எனவும் அறிந்துகொண்டேன். ", "\n", "\n", "இ", "\n", "\n", "என்னைப் பாதுகாப்பவர் வேறு யாரும் இல்லாததால்,\nமழைமேகம் கடலுக்குச் சென்று நீரை மொண்டுகொள்வது போல உன்னிடம் வந்துள்ளேன். ", "\n", "\n", "ஈ", "\n", "\n", "அதனால், நீ புலவர்களுக்குப் புகலிடமாக விளங்கி,\nஇந்த நிலவுலகில் நிலைபெற்று வாழவேண்டும். ", "உன்னையன்றிப் புரவலர் இந்த உலகில் இல்லையே! ", "தெளிவாகப் பெருமளவு எடுத்துரைத்தாலும், சிறிதுகூட உணர்ந்துகொள்ளாதவர்களாக மற்றவர்கள்\nஇருக்கிறார்களே! ", "அதனால் எம்மைப் போன்றோர் அவர்களைப் பாடமாட்டார்கள். ", "நான் உன்னைப் பாடுகிறேன்.\n  ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "அலங்கு", " ", "கதிர்", " ", "சுமந்த", "\n", "கலங்கற்", " ", "சூழி", ",", "\n", "\n", "நிலைதளர்வு", " ", "தொலைந்த", " ", "ஒல்கு", " ", "நிலைப்", "\n", "பல்", " ", "காற்", "\n", "\n", "பொதியில்", " ", "ஒரு", " ", "சிறை", " ", "பள்ளி", "\n", "ஆக", ",", "\n", "\n", "முழாஅரைப்", " ", "போந்தை", " ", "அர", " ", "வாய்", "\n", "மா", " ", "மடல்", "\n", "\n", "நாரும்", " ", "போழும்", " ", "கிணையொடு", "\n", "சுருக்கி", ",              5", "\n", "\n", "ஏரின்", " ", "வாழ்நர்", " ", "குடிமுறை", "\n", "புகாஅ", ",", "\n", "\n'", "ஊழ்", " ", "இரந்து", " ", "உண்ணும்", "\n", "உயவல்", " ", "வாழ்வைப்", "\n", "\n", "புரவு", " ", "எதிர்ந்து", " ", "கொள்ளும்", "\n", "சான்றோர்", " ", "யார்", "?' ", "எனப்", "\n", "\n", "ஆ", "\n", "\n", "பிரசம்", " ", "தூங்கும்", " ", "அறாஅ", "\n", "யாணர்", ",", "\n", "\n", "வரை", " ", "அணி", " ", "படப்பை", ",\n", "நல்", " ", "நாட்டுப்", " ", "பொருந", "!                   10", "\n", "\n", "பொய்யா", " ", "ஈகைக்", " ", "கழல்", "\n", "தொடி", " ", "ஆஅய்", "!", "\n", "\n", "இ", "\n", "\n", "யாவரும்", " ", "இன்மையின்", " ", "கிணைப்ப", ",\n", "தாவது", ",", "\n", "\n", "பெரு", " ", "மழை", " ", "கடல்", "\n", "பரந்தாஅங்கு", ", ", "யானும்", "\n", "\n", "ஒரு", " ", "நின்", " ", "உள்ளி", "\n", "வந்தனென்", "; ", "அதனால்", "\n", "\n", "ஈ", "\n", "\n", "புலவர்", " ", "புக்கில்", " ", "ஆகி", ",\n", "நிலவரை 15", "\n", "\n", "நிலீஇயர்", " ", "அத்தை", ", ", "நீயே", "! ", "ஒன்றே", "\n", "\n", "நின்", " ", "இன்று", " ", "வறுவிது", "\n", "ஆகிய", " ", "உலகத்து", ",", "\n", "\n", "நிலவன்மாரோ", ", ", "புரவலர்", "! ", "துன்னி", ",", "\n", "\n", "பெரிய", " ", "ஓதினும்", " ", "சிறிய", "\n", "உணராப்", "\n", "\n", "பீடு", " ", "இன்று", " ", "பெருகிய", "\n", "திருவின்", ",  20", "\n", "\n", "பாடு", " ", "இல்", ", ", "மன்னரைப்", "\n", "பாடன்மார்", ", ", "எமரே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", ".", "\n", "\n", "ஆய்", " ", "அண்டிரனை", " ", "உறையூர்", "\n", "ஏணிச்சேரி", " ", "முடமோசியார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "ஆய் நாட்டுப் ", "பொதியமலையில்", "தேன் அதிகம்", "\n", "\n", "\n", "\n"]},
{"link": "https://vaiyan.blogspot.com/2015/06/377.html", "title": "புறநானூறு 377", "content": ["\n", "பெருநற்கிள்ளி", "\n", "சோழன்", " ", "இராசசூயம்", " ", "வேட்ட", "\n", "பெரு", " ", "நற்கிள்ளி நள்ளிரவில் கொடை வழங்கிப் பாதுகாத்தான்.", "\n", "\n", "அ", "\n", "\n", "பனி கொட்டிக்கொண்டிருக்கும் நள்ளிரவு. ", "என்\nபறட்டைத்தலை நனைந்துகொண்டிருந்தது. ", "ஊரே உறங்கிக்கொண்டிருந்தது. ", "என் துன்பத்தை நான்தானே\nபோக்கிக்கொள்ள வேண்டும். ", "என் கிணையை முழக்கிக்கொண்டு சென்றேன். ", "(குடுகுடுப்பைக்காரன்\nபோல). ", "\n", "\n", "ஆ", "\n", "\n", "நான் பெருநற்கிள்ளியை வாழ்த்திக்கொண்டு சென்றேன். ", "அவன் வேள்வி செய்து அவிப்பலி (நெய்-உணவோடு கூடிய பலி | பலி = உணவு) கொடுத்தானே அந்தத்\nதெய்வங்கள் அவனுக்குப் பாதுகாப்பாக இருந்து அவனைக் காப்பாற்ற வேண்டும். ", "அற நெஞ்சத்தோன்\nவாழ்நாள் பெருகி வாழவேண்டும். – என்று வாழ்த்தினேன். ", "இப்படி வாழ்த்திக்கொண்டு வருவதை\nஅவன் பார்த்துவிட்டான். ", "\n", "\n", "இ", "\n", "\n", "அவன் வளைந்த கையால் வளம் தருபவன். ", "எதையும் மறைக்காமல் தருபவன். ", "அவனை வாழ்க என்று வாழ்த்தினேன். ", "அவன் அந்த வாழ்த்துக்குத் தகுதி\nஉடையவன். ", "அவனுக்கு உவமை கூறப் பிறர் யாருமே இல்லை. ", "வேண்டுமானால் அவனுக்கு அவனைத்தான்\nஉவமை கூறவேண்டும்.", "இப்படி நான் அவனை வாழ்த்தினேன். ", "அதனைக் கேட்ட அவன் அந்தச் சொற்களை\nஎண்ணிப் பார்த்தான். ", "உள்ளம் தடுமாறினான். ", "அங்கு நின்றுகொண்டிருந்த என்னைப் பார்த்தான்.\n", "\n", "\n", "ஈ", "\n", "\n", "கிணைக் கலைஞனே, தொலைதூரம் செல்கிறாய் போலும். ", "செல்ல வேண்டாம். ", "நீ எம்மால் பாதுகாக்கப்படுவாய். – என்று கூறினான். ", "\n", "\n", "மலையில் பிறந்த மணி", "\n", "\n", "காட்டில் பிறந்த பொன்வளம்", "\n", "\n", "கடலில் பிறந்த முத்து", "\n", "\n", "வெவ்வேறு வகையான உடைகள்", "\n", "\n", "ஊறிக் கிடக்கும் கெட்டியான கள்", "\n", "ஆகியவற்றையெல்லாம் நல்கினான். ", "கனவு காண்பது\nபோல நனவில் நல்கினான். ", "நான் வருந்தாமல் இருக்கும்படி வழங்கினான். ", "நான் விரும்பியவற்றையெல்லாம்\n[நசை] வழங்கினான். ", "மிகுதியாக [சால்] வழங்கினான்.", "\n", "உ", "\n", "\n", "நாடு என்று சொல்வோரெல்லாம் அவன் நாட்டைத்தான்\nநாடு என்று சொல்வர். ", "வேந்து என்று சொல்வோரெல்லாம் அவனைத்தான் வேந்து என்று சொல்வார்கள்.\n", "\n", "பொன்-பூண் கட்டிய தந்தம் கொண்ட யானைப் படையினர்,", "தவ்வி ஓடும் சேணக் குதிரைப் படையினர்", "மணி கட்டிய தேர்ப்படையினர்", "புகழ் பெற்ற மன-உரம் [வன்கண்] கொண்டவர்", "வாளாற்றலால் பிழைப்பு நடத்துபவர்கள்", "\n", "\n\n\n\n\n", "\n", "இவர்களெல்லாம் ஆர்வத்தோடு கூடிக் கடல் போல்\nஆரவாரிக்கும் பெரும் படையைக் கொண்டவன். ", "அடங்காதவரை அழிப்பதிலேயே விருப்பம் கொண்டவன்.\n", "\n", "\n", "பெருந்தகை [குருசில்]", "\n", "\n", "அவன் நீடூழி வாழ்வானாகுக.", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "பனி", " ", "பழுநிய", " ", "பல்", "\n", "யாமத்துப்", "\n", "\n", "பாறு", " ", "தலை", " ", "மயிர்", "\n", "நனைய", ",", "\n", "\n", "இனிது", " ", "துஞ்சும்", " ", "திரு", "\n", "நகர்", " ", "வரைப்பின்", ",", "\n", "\n", "இனையல்", " ", "அகற்ற", ", ", "என்", "\n", "கிணை", " ", "தொடாக்", " ", "குறுகி", ",", "\n", "\n", "ஆ", "\n", "\n'", "அவி", " ", "உணவினோர்", " ", "புறங்காப்ப", ",                               5", "\n", "\n", "அற", " ", "நெஞ்சத்தோன்", " ", "வாழ", ",\n", "நாள்", "' ", "என்று", ",", "\n", "\n", "அதற்", " ", "கொண்டு", " ", "வரல்", "\n", "ஏத்தி", ",", "\n", "\n", "இ", "\n", "\n''", "கரவு", " ", "இல்லாக்", " ", "கவி", "\n", "வண்", " ", "கையான்", ",", "\n", "\n", "வாழ்க", "!'' ", "எனப்", " ", "பெயர்", " ", "பெற்றோர்", "\n", "\n", "பிறர்க்கு", " ", "உவமம்", " ", "தான்", " ", "அல்லது", ",             10", "\n", "\n", "தனக்கு", " ", "உவமம்", " ", "பிறர்", "\n", "இல்", "' ", "என", ",", "\n", "\n", "அது", " ", "நினைந்து", ", ", "மதி", "\n", "மழுகி", ",", "\n", "\n", "ஆங்கு", " ", "நின்ற", " ", "எற்", "\n", "காணூஉச்", "\n", "\n", "ஈ", "\n", "\n'", "சேய்", " ", "நாட்டுச்", " ", "செல்", "\n", "கிணைஞனை", "!", "\n", "\n", "நீ", " ", "புரவலை", ", ", "எமக்கு", "'\n", "என்ன", ",           15", "\n", "\n", "மலை", " ", "பயந்த", " ", "மணியும்", ",\n", "கடறு", " ", "பயந்த", " ", "பொன்னும்", ",", "\n", "\n", "கடல்", " ", "பயந்த", " ", "கதிர்", "\n", "முத்தமும்", ",", "\n", "\n", "வேறு", " ", "பட்ட", " ", "உடையும்", ",\n", "சேறுபட்ட", " ", "தசும்பும்", ",", "\n", "\n", "கனவில்", " ", "கண்டாங்கு", ", ", "வருந்தாது", "\n", "நிற்ப", ",", "\n", "\n", "நனவின்", " ", "நல்கியோன்", ", ", "நசைசால்", "\n", "தோன்றல்", ";              20", "\n", "\n", "உ", "\n", "\n", "நாடு", " ", "என", " ", "மொழிவோர்", ",\n'", "அவன்", " ", "நாடு", "' ", "என", " ", "மொழிவோர்", ";", "\n", "\n", "வேந்து", " ", "என", " ", "மொழிவோர்", ",\n'", "அவன்", " ", "வேந்து", "' ", "என", " ", "மொழிவோர்", ";", "\n", "\n.........................", "பொற்", " ", "கோட்டு", " ", "யானையர்", ",", "\n", "\n", "கவர்", " ", "பரிக்", " ", "கச்சை", "\n", "நல்", " ", "மான்", ",", "\n", "\n", "வடி", " ", "மணி", ", ", "வாங்கு", "\n", "உருள", ",                              25", "\n", "\n.....................,..........", "நல்", " ", "தேர்க்", " ", "குழுவினர்", ",", "\n", "\n", "கதழ்", " ", "இசை", " ", "வன்கணினர்", ",", "\n", "\n", "வாளின்", " ", "வாழ்நர்", ", ", "ஆர்வமொடு", "\n", "ஈண்டி", ",", "\n", "\n", "கடல்", " ", "ஒலி", " ", "கொண்ட", "\n", "தானை", "\n", "\n", "அடல்", " ", "வெங்", " ", "குருசில்", "!\n", "மன்னிய", " ", "நெடிதே", "!        30", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", ".", "\n", "\n", "சோழன்", " ", "இராசசூயம்", " ", "வேட்ட", "\n", "பெரு", " ", "நற்கிள்ளியை", " ", "உலோச்சனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "கவர்பரி நன்மான்", "\n", "\n", "\n", "\n"]},
{"link": "https://vaiyan.blogspot.com/2015/06/376.html", "title": "புறநானூறு 376", "content": ["\n", "நல்லியாதன்", "\n", "ஓய்மான் நாட்டு நல்லியாதன் புலவரின் கிழிந்த உடையை தன் கையால் தொட்டுக்\nகளைந்துவிட்டுப் புத்தாடை உடுத்திவிட்டு, விருந்தளித்து, ஒரே இரவில் அவரது வறுமை அனைத்தையும்\nபோக்கினான்.", "\n", "\n", "அ", "\n", "\n", "வான வெள்ளத்தில் நீந்தி ஞாயிறு கடந்துவிட்டது. ", "அதன் தெளிவான [பசுமை] கதிர் மங்கி அந்தி வேளை வந்துவிட்டது. ", "ஒளி மங்கிவிட்டது [சிறுநனி\n= துன்பம், பிறந்துவிட்டது].   ", "\n", "\n", "ஆ", "\n", "\n", "புலவர் கிழிந்த தோல் போர்த்திய தன் தெடாரிப்\nபறையைத் தழுவிச் சரிசெய்துகொண்டு முழக்குவதற்காக நின்றுகொண்டிருந்தார். ", "அது அரசனின்\nவளம் மிக்க நன்மனை வாயில் [கூட்டுமுதல்].  ", "\n", "\n", "இ", "\n", "\n", "புலவர் சொல்கிறார்.", "\n", "\n", "கண்ணிமைக்கும் நேரம். ", "கிழக்குத் திசையில்\nமுழுநிலா முளைப்பது போல, முன்பின் தெரியாத ஓர் உருவம் வந்தது. ", "என் இடுப்பைப் தொட்டது.\n(கிச்சுக்கிச்சுச் செய்வது போல). ", "மிகப் பழமையான, தொளைபட்டுக் கிழிந்துபோன பறைந்த\nநூலாடையில் தைத்திருந்த பருத்த நூலைப் பார்த்துவிட்டு ‘இவன் விருந்தினன், வருந்தும்\nநிலையில் உள்ளவன்’ என்று சொல்லிவிட்டு விருந்தூட்டினான். ", "‘முரமுர’வென்று இருந்த நுரையை\nநீக்கிவிட்டுத் தேறலை, பாம்பு வெகுண்டது போன்ற கடுகடுப்பான தேறலைப் பருகத் தந்தான். ", "பின் சுட்ட கறியைத் தந்தான். ", "நரகம் போன்ற என் வறுமையைப் போக்கினான். ", "ஒரே இரவில் போக்கினான்.\n  ", "\n", "ஈ", "\n", "\n", "அன்றிலிருந்து இன்று வரை பிறரிடம் இரந்து\nஉண்ண நினைக்கவே இல்லை. ", "என் வறுமையைச் சுட்டெரித்த வள்ளல்-தெப்பம் அவன். ", "பிறர் உள்ளத்தை\nஅளக்கும் தகைமை எனக்கு உண்டு. ", "குளத்தில் நிறைந்திருக்கும் நீர் மதகில் விரைந்து பாய்வது\nபோல அவன்பால் உள்ளம் பாய மகிழ்வுற்றேன். ", "\n", "\n", "எந்த ஒரு நாளிலும், இரவலர் நுழையத் தடை செய்யாத\nவள்ளல்களின் வாயில்களிலும் தோன்றி எதையும் வேண்டி என் கிணையை முழக்குவதை விட்டுவிட்டேன்.\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "விசும்பு", " ", "நீத்தம்", " ", "இறந்த", " ", "ஞாயிற்றுப்", "\n", "\n", "பசுங்", " ", "கதிர்", " ", "மழுகிய", "\n", "சிவந்து", " ", "வாங்கு", " ", "அந்தி", "\n", "\n", "சிறுநனி", " ", "பிறந்த", " ", "பின்றை", ",\n", "செறி", " ", "பிணிச்", "\n", "\n", "ஆ", "\n", "\n", "சிதாஅர்", " ", "வள்பின்", " ", "என்", "\n", "தெடாரி", " ", "தழீஇ", ",", "\n", "\n", "பாணர்", " ", "ஆரும் அளவை", ", ", "யான்", "\n", "தன்       5", "\n", "\n", "யாணர்", " ", "நல்", " ", "மனைக்", "\n", "கூட்டுமுதல்", " ", "நின்றனென்", ";", "\n", "\n", "இ", "\n", "\n", "இமைத்தோர்", " ", "விழித்த", " ", "மாத்திரை", ", ", "ஞெரேரென", ",", "\n", "\n", "குணக்கு", " ", "எழு", " ", "திங்கள்", "\n", "கனை", " ", "இருள்", " ", "அகற்ற", ",", "\n", "\n", "பண்டு", " ", "அறிவாரா", " ", "உருவோடு", ",\n", "என்", " ", "அரைத்", "\n", "\n", "தொன்று", " ", "படு", " ", "துளையொடு", "\n", "பரு", " ", "இழை", " ", "போகி", ",              10", "\n", "\n", "நைந்து", " ", "கரை", " ", "பறைந்த", "\n", "என்", " ", "உடையும்", ", ", "நோக்கி", ",", "\n", "\n'", "விருந்தினன்", " ", "அளியன்", ", ", "இவன்", "' ", "என", ",\n", "பெருந்தகை", "\n", "\n", "நின்ற", " ", "முரற்கை", " ", "நீக்கி", ",\n", "நன்றும்", "\n", "\n", "அரவு", " ", "வெகுண்டன்ன", " ", "தேறலொடு", ",\n", "சூடு", " ", "தருபு", ",", "\n", "\n", "நிரயத்து", " ", "அன்ன", " ", "என்", " ", "வறன்", "\n", "களைந்து", ", ", "அன்றே", ",         15", "\n", "\n", "இரவினானே", ", ", "ஈத்தோன்", " ", "எந்தை", ";", "\n", "\n", "ஈ", "\n", "\n", "அன்றை", " ", "ஞான்றினொடு", " ", "இன்றின்", "\n", "ஊங்கும்", ",", "\n", "\n", "இரப்பச்", " ", "சிந்தியேன்", ", ", "நிரப்பு", "\n", "அடு", " ", "புணையின்", ";", "\n", "\n", "உளத்தின்", " ", "அளக்கும்", " ", "மிளிர்ந்த", " ", "தகையேன்", ";", "\n", "\n", "நிறைக்", " ", "குளப்", " ", "புதவின்", "\n", "மகிழ்ந்தனென்", " ", "ஆகி", ",  20", "\n", "\n", "ஒரு", " ", "நாள்", ", ", "இரவலர்", "\n", "வரையா", " ", "வள்ளியோர்", " ", "கடைத்தலை", ",", "\n", "\n", "ஞாங்கர்", " ", "நெடுமொழி", " ", "பயிற்றி", ",", "\n", "\n", "தோன்றல்", " ", "செல்லாது", ", ", "என்", "\n", "சிறு", " ", "கிணைக்", " ", "குரலே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "ஒய்மான்", " ", "நல்லியாதனைப்", " ", "புறத்திணை", "\n", "நன்னாகனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது அணை மதகு", "ஏரி மதகு இது போன்றது", "ஒற்றைக் கண்மாய் கொண்டது", "இதில் தண்ணீர் பாய்வது போல", "புலவரின் உள்ளன்பு அரசன்பால் பாய்ந்ததாம்", "அரசனின் உள்ளன்பும் புலவர்பால் பாய்ந்ததாம்", "\n", "\n", "\n", "\n"]},
{"link": "https://vaiyan.blogspot.com/2015/06/378.html", "title": "புறநானூறு 378", "content": ["\n", "இளஞ்சேட்சென்னி", "\n", "சோழ வேந்தன் நாட்டை விரிவாக்கும் நோக்கத்தில்\nவஞ்சிப் பூச் சூடி, செருப்பாழி என்னும் கோட்டையை அழித்துத் தனதாக்கிக்கொண்டான். ", "அந்த\nவஞ்சிப் போரைப் புலவர் பாடினார். ", "அது கேட்ட வேந்தன் புலவர்க்கு அவர் அறிந்திராத அரிய\nஅணிகலன்களை வழங்கிச் சிறப்பித்தான்.", "\n", "\n", "அ", "\n", "\n", "தென்னாட்டுப் பரதவரின் கொட்டத்தை அடக்கி\nஅவர்களை வேரோடு சாய்த்தான். ", "\n", "\n", "வடநாட்டு வடுகரை வாட்போரில் வென்றான்.", "\n", "\n", "அவன் தலையில் தொடுத்த கண்ணி", "\n", "\n", "கையில் வேல் - கொண்டவன்.", "\n", "\n", "அவன் குதிரையின் குளம்பு ", "[வடிம்பு]", " எங்கும் பாவின.", "\n", "\n", "அவன் அரண்மனை ", "[கோயில்]", "\nதோரண மாலை, கள் ஆகியவற்றின் இருப்பிடம்.", "\n", "\n", "அது மேற்குத் திசையில் தோன்றும் பிறை வடிவில்\nவெண்ணிறத்தில் அமந்திருந்தது.", "\n", "\n", "குளிர்ந்த நீர் கொண்ட குளம் போன்ற அகழியுடன்\nதிகழ்ந்தது. ", "\n", "\n", "அந்தக் கோட்டை வாயிலில் நின்றுகொண்டு, தன்\nபெரிய கிணைப் பறையை முழக்கிக்கொண்டு, வேந்தனின் வஞ்சிப்போர் வெற்றியைப் புலவர் பாடினார். ", "\n", "\n", "ஆ", "\n", "\n", "அதனைக் கேட்ட வேந்தன் அரிய அணிகலச் செல்வத்தைப்\nபரிசாக வழங்கினான். ", "அவை புலவருக்காகச் செய்யப்பட்டவை அல்ல. ", "மேம்பட்ட சிறப்புடையவை. ", "புலவர் தாங்கமுடியாத அளவு மிகுதியாக வழங்கினான். ", "\n", "\n", "இ", "\n", "\n", "அதனைப் பார்த்த புலவரின் பெருஞ் சுற்றத்தார் ", "விரலில் அணியவேண்டிய அணிகலனைக் காதில் மாட்டிக்கொண்டனர். ", "காதில் அணியவேண்டியவற்றை விரலில்\nமாட்டிக்கொண்டனர். ", "இடுப்பில் அணியவேண்டியவற்றைக் கழுத்தில் மாட்டிக்கொண்டனர். ", "கழுத்தில்\nபோட்டுக்கொள்ள வேண்டியனவற்றை இடுப்பில் கட்டிக்கொண்டனர். ", "\n", "\n", "இது எப்படியிருந்தது என்றால்,", "\n", "\n", "\n", "அவன் என் பெரிய குடும்பத்தினருக்குத் தலைமைப்\nபொறுப்பேற்று அவர்களின் துன்பத்தைப் போக்கியதை விட நகைப்பைத் தரும் வேடிக்கையாக இருந்தது. ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "அ", "தென் பரதவர் மிடல் சாய,", "வட வடுகர் வாள் ஓட்டிய,", "தொடை அமை கண்ணி, திருந்து வேல் தடக் கை,", "கடு மா கடைஇய விடு பரி வடிம்பின்,", "நல் தார், கள்ளின், சோழன் கோயில்,  5", "புதுப் பிறை அன்ன சுதை சேய் மாடத்து,", "பனிக் கயத்து அன்ன நீள் நகர் நின்று, என்", "அரிக் கூடு மாக் கிணை இரிய ஒற்றி,", "எஞ்சா மரபின் வஞ்சி பாட,", "ஆ", "எமக்கு என வகுத்த அல்ல, மிகப் பல,                10", "மேம்படு சிறப்பின் அருங் கல வெறுக்கை", "தாங்காது பொழிதந்தோனே; அது கண்டு,", "இ", "இலம்பாடு உழந்த என் இரும் பேர் ஒக்கல்,", "விரல் செறி மரபின செவித் தொடக்குநரும்,", "செவித் தொடர் மரபின விரல் செறிக்குநரும்,             15", "அரைக்கு அமை மரபின மிடற்று யாக்குநரும்,", "மிடற்று அமை மரபின அரைக்கு யாக்குநரும்,", "கடுந் தெறல் இராமனுடன் புணர் சீதையை", "வலித்தகை அரக்கன் வௌவிய ஞான்றை,", "நிலம் சேர் மதர் அணி கண்ட குரங்கின்    20", "செம் முகப் பெருங் கிளை இழைப் பொலிந்தாஅங்கு,", "அறாஅ அரு நகை இனிது பெற்றிகுமே", "இருங் கிளைத் தலைமை எய்தி,", "அரும்படர் எவ்வம் உழந்ததன்தலையே.", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "சோழன்", " ", "செருப்பாழி", " ", "எறிந்த", "\n", "இளஞ்சேட்", " ", "சென்னியை", " ", "ஊன்பொதி", " ", "பசுங்", "குடையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "சீதையை வலித்த கை அரக்கன்", "(இராவணன்) வௌவிச் செல்லும்", "காட்சி", "\n", "\n", "\n", "\n"]},
{"link": "https://vaiyan.blogspot.com/2015/06/379.html", "title": "புறநானூறு 379", "content": ["\n", "வில்லியாதன்", "ஓய்மான் வில்லியாதன் பரிசில் வழங்கவேண்டும்\nஎன்று புலவர் வேண்டிய பாங்கு இதில் கூறப்பட்டுள்ளது.", "\n", "\n", "அ", "\n", "\n", "அவன் காலடியில் வாழும் வாழ்க்கைப் பேற்றினை\nநான் மட்டுமே பெறவேண்டும். ", "அதனால் நான் பாடும் புகழையெல்லாம் அவன் கேட்டு மகிழவேண்டும்.  ", "இது புலவர் விருப்பம். ", "\n", "\n", "ஆ", "\n", "\n", "வில்லியாதன் தமிழகத்தில் இருந்த அக்கால இலங்கை\nநாட்டின் அரசன்.", " ", "கிணை முழக்கத்துடன் அவனைப் பாடுபவன் நான். ", "அவன் நாடு நெல்வளம் மிக்க\nநாடு. ", "அங்கு நெல் அறுப்பவர்கள் அறுவாள் மழுங்கிப்போனால் கூர்மை பெற்று அது நன்கு அறுப்பதற்காக\nஅந்த வயலில் மேயும் ஆமை ஓட்டு முதுகில் தீட்டிக்கொள்வர். (நெல்லும் ஆமையும் உணவு).\n", "\n", "\n", "இ", "\n", "\n", "பெருமானே!", "\n", "\n", "நான் வில்லியாதனின் கிணையிசைக் கலைஞன்.", "\n", "\n", "அவன் ஆண்முயல் கறியை நெய்யில் பொறித்து நாள்தோறும்\nசோறு போட்டுப் பசியாற்ற வல்லவன். ", "அதனால் நாங்கள் சும்மா இருந்துகொண்டு ", "[கொன்வரல் வாழ்க்கை]", " வாழ்க்கை நடத்துகிறோம். ", "இப்படிக் கிணைக்கலைஞன்\nஒருவன் தன்னைப் பற்றிப் புலவருக்கு எடுத்துரைத்தான். ", "\n", "\n", "ஈ", "\n", "\n", "அதனைக் கேட்டது முதல் புலவருக்கு ஆசை தணியவில்லை. ", "தானும் கிணைக்கலைஞன் போல வாழ விரும்பினார். ", "வானளாவிய குன்றங்களைக் கடந்து சென்றார். ", "கமழும் சமையல் புகை மேகம் போலத் தோன்றும் அவன் அரண்மனைக்குச் சென்றார். ", "அகழி, மதில்,\nஇவற்றை அடுத்துச் சிற்றூர் - என்று அமைந்திருக்கும் மனைக்குச் சென்றார். ", "தாய்ப்பால்\nஇல்லாமல் ஏங்கும் குழந்தை போலச் சென்றார். ", "அரசனும் புலவரைத் தாயைப் போலப் பேணினான்.\n", "\n", "\n", "அருஞ்சொல்", "\n", "\n", "உரிஞ்சும்\n= தீட்டும்", "\n", "\n", "ஐது\n= மென்மை", "\n", "\n", "குறுந்தாள்\nஏற்றை = ஆண்முயல்", "\n", "\n", "குறும்பு\n= சிற்றூர்", "\n", "\n", "தொழுவர்\n= தொழிலாளிகள்", "\n", "\n", "நுவல்\n= சொல்லுதல்", "\n", "\n", "புரவு\n= பாதுகாப்புடைய நிலம்", "\n", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "யானே", " ", "பெறுக", ", ", "அவன்", "\n", "தாள்", " ", "நிழல்", " ", "வாழ்க்கை", ";", "\n", "\n", "அவனே", " ", "பெறுக", ", ", "என்", "\n", "நா", " ", "இசை", " ", "நுவறல்", ";", "\n", "\n", "ஆ", "\n", "\n", "நெல்", " ", "அரி", " ", "தொழுவர்", "\n", "கூர்", " ", "வாள்", " ", "மழுங்கின்", ",", "\n", "\n", "பின்னை", " ", "மறத்தோடு", " ", "அரிய", ",\n", "கல்", " ", "செத்து", ",", "\n", "\n", "அள்ளல்", " ", "யாமைக்", " ", "கூன்", "\n", "புறத்து", " ", "உரிஞ்சும்  5", "\n", "\n", "நெல்", " ", "அமல்", " ", "புரவின்", "\n", "இலங்கை", " ", "கிழவோன்", "\n", "\n", "வில்லியாதன்", " ", "கிணையேம்", "; ", "பெரும", "!", "\n", "\n", "இ", "\n", "\n'", "குறுந்", " ", "தாள்", " ", "ஏற்றைக்", "\n", "கொழுங்", " ", "கண்", " ", "அவ்", " ", "விளர்", "\n", "\n", "நறு", " ", "நெய்", " ", "உருக்கி", ",\n", "நாட்", " ", "சோறு", " ", "ஈயா", ",", "\n", "\n", "வல்லன்", ", ", "எந்தை", ", ", "பசி", "\n", "தீர்த்தல்", "' ", "என", ",                      10", "\n", "\n", "கொன்", " ", "வரல்", " ", "வாழ்க்கை", "\n", "நின்", " ", "கிணைவன்", " ", "கூற", ",", "\n", "\n", "ஈ", "\n", "\n", "கேட்டதற்கொண்டும்", " ", "வேட்கை", " ", "தண்டாது", ",", "\n", "\n", "விண்", " ", "தோய்", " ", "தலைய", "\n", "குன்றம்", " ", "பின்பட", ",", "\n", "\n......................................", "ர", " ", "வந்தனென்", ", ", "யானே", "\n", "\n", "தாய்", " ", "இல்", " ", "தூவாக்", "\n", "குழவி", " ", "போல", ", ", "ஆங்கு", " ", "அத்      15", "\n", "\n", "திருவுடைத்", " ", "திரு", " ", "மனை", ", ", "ஐது", "\n", "தோன்று", " ", "கமழ்", " ", "புகை", "\n", "\n", "வரு", " ", "மழை", " ", "மங்குலின்", "\n", "மறுகுடன்", " ", "மறைக்கும்", "\n", "\n", "குறும்பு", " ", "அடு", " ", "குண்டு", " ", "அகழ்", "\n", "நீள்", " ", "மதில்", " ", "ஊரே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "துறை", ".", "\n", "\n", "ஓய்மான்", " ", "வில்லியாதனைப்", " ", "புறத்திணை", "\n", "நன்னாகனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இதன் முதுகில்", "\n", "இதனைத் தீட்டிக்கொள்வர்", "\n", "\n", "\n"]},
{"link": "https://vaiyan.blogspot.com/2015/06/380.html", "title": "புறநானூறு 380", "content": ["\n", "நாஞ்சில் வள்ளுவன் * கந்தன்", "நாஞ்சில் நாட்டில் இருந்துகொண்டு நாடாண்ட\nகந்தன் என்பவன் தென்னவனாகிய பாண்டியனின் படைத்தலைவன். ", "அவனது படையினர் தென்கடலில் பிறந்த\nமுத்தாரம் அணிந்திருப்பர். வடமலையில் பிறந்த சந்தனத்தை அரைத்துப் பூசிக்கொண்டிருப்பர்.", "\n", "\n", "இந்தக் கந்தன்மீது பெய்து ஓடிய நீர்தான்\nகடலில் பாய்ந்து முத்தாக மாறும். ", "(புலவர் புகழாரம்)", " ", "இவன் குளவி, கூதளம் ஆகிய பூக்களால் கட்டப்பட்ட மாலையை அணிந்திருப்பான். ", "வேலேந்திப்\nபோரிடுவான். ", "இவனது நாஞ்சில்நாடு பலாமரங்களை மிகுதியாக உடையது. ", "வலிமையுடன் எதிர்ப்பவர்களும்\nஇவன் பகைமையை நினைத்துக்கூடப் பார்க்கமாட்டார்கள். ", "இவன் நட்பினை எதிர்கொண்டோர் உள்ளங்கையில்\nநட்பின் அடையாளமாக இவன் தந்த பொருள்கள் இருக்கும். ", "இவன் பிள்ளை உள்ளம் கொண்டவன். ", "நிலத்துக்கே\nவறுமை வந்துவிட்டாலும் இவனோடு சேர்ந்து பூத்துக்கிடக்கும் என் ", "(புலவரின்)", " சுற்றத்தார் புலம்புதலை ", "(தனிமை – தொல்காப்பியம், உரியியல்)", " மறந்து மகிழ்வுடன்\nவாழ்வர். ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "தென்", " ", "பவ்வத்து", " ", "முத்துப்", " ", "பூண்டு", ",", "\n", "\n", "வட", " ", "குன்றத்துச்", " ", "சாந்தம்", " ", "உரீஇ", ",", "\n", "\n", "........................................", "ங்", " ", "கடல்", " ", "தானை", ",", "\n", "\n", "இன்", " ", "இசைய", " ", "விறல்", " ", "வென்றி", ",", "\n", "\n", "தென்னவர்", " ", "வய", " ", "மறவன்", ";", "                                7", "\n", "\n", "மிசைப்", " ", "பெய்த", " ", "நீர்", " ", "கடல்", " ", "பரந்து", " ", "முத்து", " ", "ஆகுந்து", ",", "\n", "\n", "நாறு", " ", "இதழ்க்", " ", "குளவியொடு", " ", "கூதளம்", " ", "குழைய", ",", "\n", "\n", "வேறுபெ", ".....................................................................", "த்துந்து", ",", "\n", "\n", "தீம்", " ", "சுளைப்", " ", "பலவின்", " ", "நாஞ்சில்", " ", "பொருநன்", ";", "\n", "\n", "துப்பு", " ", "எதிர்ந்தோர்க்கே", " ", "உள்ளாச்", " ", "சேய்மையன்", ";           10", "\n", "\n", "நட்பு", " ", "எதிர்ந்தோர்க்கே", " ", "அங்கை", " ", "நண்மையன்", ";", "\n", "\n", "வல்", "\n", "வேல்", " ", "கந்தன்", " ", "நல்", " ", "இசை", " ", "அல்ல", ",", "\n", "\n", ".....................", "த்தார்ப்", " ", "பிள்ளை", " ", "அம்", " ", "சிறாஅர்", ";", "\n", "\n", "அன்னன்", " ", "ஆகன்மாறே", ", ", "இந்", " ", "நிலம்", "\n", "\n", "இலம்படு", " ", "காலை", " ", "ஆயினும்", ",        15", "\n", "\n", "புலம்பல்", " ", "போயின்று", ", ", "பூத்த", " ", "என்", " ", "கடும்பே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "நாஞ்சில்", " ", "வள்ளுவனைக்", " ", "கருவூர்க்", " ", "கதப்பிள்ளை", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது திருக்குறள் எழுதிய திருவள்ளுவரைக் ", "காட்டும் கற்பனை ஓவியம்.", "இந்தப் பாடலின் தலைவன் வள்ளுவன்", "ஒரு போர்-மறவன்", "\n", "\n", "\n", "\n"]},
{"link": "https://vaiyan.blogspot.com/2015/06/381.html", "title": "புறநானூறு 381", "content": ["\n", "கரும்பனூர் கிழான்", "இந்த வள்ளல் வேங்கட நாட்டுக் கரும்பனூரில்\nவாழந்துவந்தான்.", "\n", "\n", "அம்பி என்பது ஆற்றில் செலுத்தும் ஓடம். ", "இது பெரியவர்களையும்\nசிறுவர்களையும் ஏற்றிச் சென்று மறுகரை சேர்க்கும். ", "இது ஆற்றுத்துறை அம்பி. ", "கரும்பனூரனோ\nஅறத்துறை அம்பி. ", "கொடை நல்கும் அறச்செயலால் பெரியவர்களையும் சிறியவர்களையும் கரையேற்றுபவன்.  ", "\n", "\n", "தன்னிடமிருந்து புலவர் பிரிந்து செல்வதைத்\nதடுக்கமுடியாமல் ", "புலவர் பிறரிடம் செல்லமுடியாமல் பெருஞ்செல்வம் வழங்கி வழியனுப்புகிறான்.\n", "\n", "புலவர் சொல்கிறார்.", "\n", "கறியும் சோறும் தின்று சலித்துவிட்டால் பாலும்\nபாகும் ", "(பாயசம்)", " அளவோடு கலந்து மென்மையாகப் பருகத்\nதந்து எங்களைப் பேணிவந்தான். ", "\n", "\n", "நாங்கள் ஊர் திரும்ப எண்ணினோம். ", "\n", "\n", "பெருமானே! நீங்கள் விரும்பிய நாட்டுக்குச்\nசெல்கிறீர்களோ – என்று வினவினான். ", "\n", "\n", "நான் அவனை அறிவேன். ", "என்னைக் காட்டிலும் அவன்\nஎன்மேல் அன்பு கொண்டவன். ", "அதனால் என் பிரிவைக் கண்டு அவன் அஞ்சினான். ", "\n", "\n", "தொரட்டை மாட்டி உலுக்கினால் பழம் கொட்டுவது\nபோலவும், பயன் தராத பாலைநிலத்தில் மழை கொட்டுவது போலவும் பரிசில்களை எங்களுக்குக் கொட்டினான்.  ", "\n", "\n", "ஈயாத மன்னர் வாயிலில் நின்றுகொண்டு தோல்\nகிழிசலைத் தைத்த தடாரிப் பறையை விரல் வலிக்கத் தட்டவேண்டாம். ", "இதனைக் கொண்டு வறுமையைப்\nபோக்கிக்கொள்ளுங்கள். ", "தடுமாறித் தயங்க வேண்டாம். ", "தொலைவில் இருந்தாலும், இங்கேயே இருந்தாலும்\nஎன்னை அணுகலாம் என்பதை இதனைக்கொண்டு தெரிந்துகொள்ளுங்கள், என்றான் ", "\n", "\n", "கிணைமகனே! வாழ்க. மெதுவாக வழிமேற்கொள்ளுங்கள்\n– என்றான். ", "\n", "\n", "அருஞ்சொல்", "\n", "\n", "அரலை = அரற்றும் அழுகையொலி", "\n", "\n", "அரில் = முள்-புதர்", "\n", "\n", "இருங்கோள் = வலிமையான கோட்பாடு", "\n", "\n", "இலம்பாடு = வறுமை", "\n", "\n", "உயக்கம் = தயக்கம்", "\n", "\n", "உறுத்து = ஊட்டி", "\n", "\n", "ஊண் = தானிய உணவு", "\n", "\n", "ஊழ்த்து = உதிர்த்து", "\n", "\n", "ஊன் = புலால்", "\n", "\n", "சுகிர் = தோல்", "\n", "\n", "துணரி = தொரட்டு", "\n", "\n", "தெறுமரல் = மனம் சுழல்தல்", "\n", "\n", "பயம் = பயன்", "\n", "\n", "பாகு = வெல்லப்பாகு", "\n", "\n", "பாறல் = பரத்தல்", "\n", "\n", "பூட்கை = தீர்மானம், மன-உறுதி", "\n", "\n", "வள்பு = வார், தோல்", "\n", "\n", "விழவு = விழைவு, விருப்பம்", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "ஊனும்", " ", "ஊணும்", " ", "முனையின்", ", ", "இனிது", " ", "என", ",", "\n", "\n", "பாலின்", " ", "பெய்தவும்", ", ", "பாகின்", " ", "கொண்டவும்", ",", "\n", "\n", "அளவுபு", " ", "கலந்து", ", ", "மெல்லிது", " ", "பருகி", ",", "\n", "\n", "விருந்துறுத்து", ", ", "ஆற்றி", " ", "இருந்தனெமாக", ",", "\n", "\n", "'", "சென்மோ", ", ", "பெரும", "! ", "எம்", " ", "விழவுடை", " ", "நாட்டு", "?' ", "என", ",       5", "\n", "\n", "யாம்", " ", "தன்", " ", "அறியுநமாக", ", ", "தான்", " ", "பெரிது", "\n", "\n", "அன்பு", " ", "உடைமையின்", ", ", "எம்", " ", "பிரிவு", " ", "அஞ்சி", ",", "\n", "\n", "துணரியது", " ", "கொளாஅவாகி", ", ", "பழம்", " ", "ஊழ்த்து", ",", "\n", "\n", "பயம்", " ", "பகர்வு", " ", "அறியா", " ", "மயங்கு", " ", "அரில்", " ", "முது", " ", "பாழ்", ",", "\n", "\n", "பெயல்", " ", "பெய்தன்ன", ", ", "செல்வத்து", " ", "ஆங்கண்", ",       10", "\n", "\n", "ஈயா", " ", "மன்னர்", " ", "புறங்கடைத்", " ", "தோன்றி", ",", "\n", "\n", "சிதாஅர்", " ", "வள்பின்", " ", "சிதர்ப்", " ", "புறத்", " ", "தடாரி", "\n", "\n", "ஊன்", " ", "சுகிர்", " ", "வலந்த", " ", "தெண்", " ", "கண்", " ", "ஒற்றி", ",", "\n", "\n", "விரல்", " ", "விசை", " ", "தவிர்க்கும்", " ", "அரலை", " ", "இல்", " ", "பாணியின்", ",", "\n", "\n", "இலம்பாடு", " ", "அகற்றல்", " ", "யாவது", "? ", "புலம்பொடு  15", "\n", "\n", "தெருமரல்", " ", "உயக்கமும்", " ", "தீர்க்குவெம்", "; ", "அதனால்", ",", "\n", "\n", "இரு", " ", "நிலம்", " ", "கூலம்", " ", "பாற", ", ", "கோடை", "\n", "\n", "வரு", " ", "மழை", " ", "முழக்கு", " ", "இசைக்கு", " ", "ஓடிய", " ", "பின்றை", ",", "\n", "\n", "சேயை\nஆயினும்", ", ", "இவணை\nஆயினும்", ",", "\n", "\n", "இதற்கொண்டு", " ", "அறிநை", "; ", "வாழியோ", ", ", "கிணைவ", "!           20", "\n", "\n", "சிறு", " ", "நனி", ", ", "ஒரு", " ", "வழிப்", " ", "படர்க", " ", "என்றோனே", " ", "எந்தை", ",", "\n", "\n", "ஒலி", " ", "வெள்", " ", "அருவி", " ", "வேங்கட", " ", "நாடன்", ",", "\n", "\n", "உறுவரும்", " ", "சிறுவரும்", " ", "ஊழ்", " ", "மாறு", " ", "உய்க்கும்", "\n", "\n", "அறத்துறை", " ", "அம்பி", "யின்", " ", "மான", ", ", "மறப்பு", " ", "இன்று", ",", "\n", "\n", "இருங்", " ", "கோள்", " ", "ஈராப்", " ", "பூட்கை", ",          25", "\n", "\n", "கரும்பனூரன்", "\n", "காதல்", " ", "மகனே", ".", "\n", "\n", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "கரும்பனூர்", " ", "கிழானை", " ", "நன்னாகனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இது ஆற்று வெள்ளத்தைக் கடக்க உதவும்", "நீர்த்துறை அம்பி", "கரும்பனூரன் வறுமை வெள்ளத்தைக் கடக்க", "உதவும் அறத்துறை அம்பி", "\n", "\n", "\n", "\n"]},
{"link": "https://vaiyan.blogspot.com/2015/06/383.html", "title": "புறநானூறு 383", "content": ["\n", "அவியன்", "என்னைக் காக்க அவியன் இருக்கும்போது ", "பொழுது\nஎங்கு முளைத்து எங்குப் போனால் எனக்கென்ன ", "என்கிறார் பெண்புலவர் நப்பசலையார்.", "\n", "\n", "அ", "\n", "\n", "சேவல் குரல் என்னை எழுப்பியது. ", "பனி கொட்டிக்கொண்டிருந்தது. ", "என் கிணைப்பறையை முழக்கினேன். ", "நுண்ணிய சிறிய கோலால் முழக்கினேன். ", "அவியன் வாயிலுக்கு\nவெளியே நின்றுகொண்டு முழக்கினேன். ", "அவன் புகழைப் பாடினேன். ", "\n", "\n", "ஆ", "\n", "\n", "அவியன் வந்தான். ", "கற்பரசி மனைவி அவனைப் பின்புறம்\nதழுவிக்கொண்டே வந்தாள். ", "அவள் நுண்ணிய அணிகலன் அணிந்திருந்தாள். ", "தளரும் இடையும், ", "அழகை\nவாங்கிக்கொண்டு சுழன்றிருக்கும் உந்தியையும் ", "உடையவள் அவள். ", "என் உடம்பே என்னோடு சண்டை போட்டுக்கொண்டிருந்தது\n[ஊன் புலந்து]. ", "கட்டுக்காவல் மிக்க தன் அகன்ற அரண்மனைக்குள் அழைத்துச் சென்றான். ", "அங்கே\nமலர்ந்த ஆம்பல் மணம் வீசிக்கொண்டிருந்தது. ", "அவர்கள் எனக்குப் புத்தாடை அணிவித்தனர். ", "அது பாம்பு உரித்த தோல் போலவும், மூங்கிலில் உரிந்த தோல் போலவும் இருந்தது. ", "\n", "\n", "இ", "\n", "\n", "அவர்கள் பேணிய முறைமையால் புதுப்பிறவி எடுத்துவிட்டேன். ", "அதன் பிறகு பிறரைப் புகழ்ந்து பாடத் தெரியாதவள் ஆகிவிட்டேன். ", "\n", "\n", "ஈ", "\n", "\n", "அவன் காட்டில் வெண்முக ஊக மறி ", "(ஊகம் = குரங்கில்\nஓர் இனம், மறி = குட்டி)", " ", "தாய்ப்பாலை அருந்திவிட்டுத் துள்ளி விளையாடிக்கொண்டிருக்கும். ", "அது ", "(யானை கன்றுகளுடன் மேயும்). ", "அவியன் தேரில் வரும், செல்லும் வழக்கம் உடையவன். ", "அவன் எனக்கு\nஉதவ இருக்கும்போது ", "வெள்ளி (கதிரவன்) எங்கே முளைத்து எங்கே போனால் எனக்கென்ன?", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "ஒண்பொறிச்", " ", "சேவல்", " ", "எடுப்ப", ", ", "ஏற்றெழுந்து", ",", "\n", "\n", "தண்", " ", "பனி", " ", "உறைக்கும்", "\n", "புலரா", " ", "ஞாங்கர்", ",", "\n", "\n", "நுண்", " ", "கோல்", " ", "சிறு", "\n", "கிணை", " ", "சிலம்ப", " ", "ஒற்றி", ",", "\n", "\n", "நெடுங்", " ", "கடை", " ", "நின்று", ",\n", "பகடு", " ", "பல", " ", "வாழ்த்தி", ",", "\n", "\n", "தன்", " ", "புகழ்", " ", "ஏத்தினெனாக", ",\n", "ஊன்", " ", "புலந்து", ",               5", "\n", "\n", "ஆ", "\n", "\n", "அருங்", " ", "கடி", " ", "வியல்", "\n", "நகர்க்", " ", "குறுகல்", " ", "வேண்டி", ",", "\n", "\n", "கூம்பு", " ", "விடு", " ", "மென்", "\n", "பிணி", " ", "அவிழ்த்த", " ", "ஆம்பல்", "\n", "\n", "தேம்", " ", "பாய்", " ", "உள்ள", "\n", "தம்", " ", "கமழ்", " ", "மடர்", " ", "உள", ",", "\n", "\n", "பாம்பு", " ", "உரி", " ", "அன்ன", "\n", "வடிவின", ", ", "காம்பின்", "\n", "\n", "கழை", " ", "படு", " ", "சொலியின்", "\n", "இழை", " ", "அணி", " ", "வாரா", ",       10", "\n", "\n", "ஒண்", " ", "பூங்", " ", "கலிங்கம்", "\n", "உடீஇ", ", ", "நுண்", " ", "பூண்", "\n", "\n", "வசிந்து", " ", "வாங்கு", " ", "நுசுப்பின்", ",\n", "அவ்", " ", "வாங்கு", " ", "உந்தி", ",", "\n", "\n", "கற்புடை", " ", "மடந்தை", " ", "தன்", "\n", "புறம்", " ", "புல்ல", ",", "\n", "\n", "எற்", " ", "பெயர்ந்த", " ", "நோக்கி", ".....................................", "\n", "\n", "இ", "\n", "\n.................................................", "கல்", " ", "கொண்டு", ",           15", "\n", "\n", "அழித்துப்", " ", "பிறந்தனென் ஆகி", ", ", "அவ்", " ", "வழி", ",", "\n", "\n", "பிறர்", ", ", "பாடு", " ", "புகழ்", "\n", "பாடிப்", " ", "படர்பு", " ", "அறியேனே", ";", "\n", "\n", "ஈ", "\n", "\n", "குறு", " ", "முலைக்கு", " ", "அலமரும்", "\n", "பால்", " ", "ஆர்", " ", "வெண்", " ", "மறி", ",", "\n", "\n", "நரை", " ", "முக", " ", "ஊகமொடு", ",\n", "உகளும்", ", ", "சென", "................", "\n", "\n.......................", "கன்று", " ", "பல", " ", "கெழீஇய     20", "\n", "\n", "கான்", " ", "கெழு", " ", "நாடன்", ", ", "கடுந்", " ", "தேர்", " ", "அவியன்", ", ", "என", "\n", "\n", "ஒருவனை", " ", "உடையேன் மன்னே", ", ", "யானே", ";", "\n", "\n", "அறான்", "; ", "எவன்", " ", "பரிகோ", ",\n", "வெள்ளியது", " ", "நிலையே", "?", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "கடைநிலை", ".", "\n", "\n...........................", "மாறோக்கத்து", " ", "நப்பசலையார்", " ", "(", "அவியனைப்", ") ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "“Where the sun rises and sets, I don’t care”, the poet says, “I am under the care of King Aviyan”.", "That was the moment, the cock crows in the morn. ", "The snow was pouring. ", "I was playing my drum-Kinnai, beating gently with small sticks. ", "I did it at the outside of the gate. ", "The king came in curiosity. ", "The queen was hugging his back. ", "She is a woman of chastity. ", "She is beautiful in her waist and belly. ", "I was in pitiable position in look. ", "I praised king of his achievements. ", "They took me inside. ", "There was a fragrant of water-lily filled with. ", "(Here some words are missing in the poem). ", "They dressed me with new clothes. ", "It was like the worn-out skin of snake and also like the leaving skin in bamboo tree. ", "I felt happy.", "He is the king of a forest land where baby monkey will play free after feeding mother’s milk. ", "Now I am feeling like the baby monkey where else the sun rises and sets.     ", "\n", "நிலவுலகம் சாய்ந்து சுழல்வதால்", "சூரியன் வடக்கிலும் தெற்கிலும் ", "செல்வதாகத் தோன்றும்", "பொழுது வடக்கே போனால் என்ன? தெற்கே போனால் என்ன?", "என்னைக் காப்பாற்ற அவியன் இருக்கிறானே", "என்கிறார் புலவர் நப்பசலையார்", "\n", "\n"]},
{"link": "https://vaiyan.blogspot.com/2015/06/382.html", "title": "புறநானூறு 382", "content": ["\n", "சோழன் நலங்கிள்ளி", "கடற்படை வைத்திருந்த சோழன், நலங்கிள்ளி. ", "அவன் கடுமான் தோன்றல்.\n(யானைமீது வருபவன்). ", "அவனிடம் புலவர் பரிசில் வேண்டுகிறார். ", "அவர் வேண்டும் முறைமை பாடலில்\nகுறிப்பட்டுள்ளது.", "\n", "\n", "அ", "\n", "\n", "கடலில் படை நடத்தி அள்ளிக்கொண்டுவந்த செல்வம்\nநாட்டில் மண்டிக் கிடந்தது. ", "இந்தப் பெருமுயற்சியால் ", "[நோன்தாள்]", "\nசோழநாட்டுப் பொருநன் ", "(போராளி)", " என்னும் சிறப்பினைப்\nபெற்றிருந்தான். ", "இவனிடம் குதிரைப்படையும் ", "[இவுளி]", "\nஇருந்தது. ", "நான் பொருநர் கூட்டத்துக் கலைஞன். ", "பிறரைப் பாடிப் பரிசில் பெறுவதை விரும்பாதவன். ", "அவனை மட்டுமே பாடுவேன். ", "“அவன் தாள் வாழ்க”. ", "\n", "\n", "ஆ", "\n", "\n", "இப்படி நான் பாடியதும் நெய், புலவுக்கறி,\nசோறு கலந்து சமைத்த இன்சுவை உணவை ", "(பிரியாணி)", " வறுமையில்\nவாடிப் பசி தின்றுகொண்டிருந்த எங்களுக்கு அளித்தான். ", "உண்டு மகிழ்ந்த சிறுவர்கள் அன்று\nஎன்ன நாள் என்று எண்ணுவதைக்கூட மறந்துவிட்டனர் ", "[முன்ன\nநாளை விட்டுவிட்டனர்].", " ", "நானும் படம் உரித்துப் பளபளக்கும் பாம்பு போலப் நல்ல\nநிறம் பெற்றுப் பொலிவுற்றேன். ", "உயர்ந்த ", "[ஏழ்]", " மணி,\nஅழகிய நிறம், அழகிய புள்ளி, கண்ணில் கேட்கும் திறன், கவையாகப் பிளவு பட்ட நாக்கு ஆகியவற்றை\nஉடைய நாகம் போலப் பொலிவு பெற்றேன். ", "அத்துடன் என் வறுமை நீங்கிப் பொலிவு பெற்று எங்கும்\nபீடுநடை போடும்படி, அரசே! நீ என்னை அனுப்பிவைக்க வேண்டும். ", "\n", "\n", "இ", "\n", "\n", "கடல் சூழ்ந்த உலகம் உனக்கே உரியது. ", "வெண்டு\nபோல் இலேசாக இருக்கும் கண்ணகன்ற பெரிய கிணைப்பறை எனக்கே உரியது. ", "கோல் கொண்டு கிணையை\nவேற்று மன்னர் அவையில் முழக்கி, உன் புகழைப் பாடி அவர்களை நடுங்கச் செய்வேன். ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "கடற்படை", " ", "அடல்", " ", "கொண்டி", ",", "\n", "\n", "மண்டுற்ற", " ", "மலிர்", " ", "நோன்", " ", "தாள்", ",", "\n", "\n", "தண்", " ", "சோழ", " ", "நாட்டுப்", " ", "பொருநன்", ",", "\n", "\n", "அலங்கு", " ", "உளை", " ", "அணி", " ", "இவுளி", "\n", "\n", "நலங்கிள்ளி", " ", "நசைப்", " ", "பொருநரேம்", ";            5", "\n", "\n", "பிறர்ப்", " ", "பாடிப்", " ", "பெறல்", " ", "வேண்டேம்", ";", "\n", "\n", "அவற்", " ", "பாடுதும்", ", '", "அவன்", " ", "தாள்", " ", "வாழிய", "!' ", "என", ";", "\n", "\n", "ஆ", "\n", "\n", "நெய்", " ", "குய்ய", " ", "ஊன்", " ", "நவின்ற", "\n", "\n", "பல்", " ", "சோற்றான்", ", ", "இன்", " ", "சுவைய", "\n", "\n", "நல்குரவின்", " ", "பசித்", " ", "துன்பின்", " ", "நின் 10", "\n", "\n", "முன்னநாள்", " ", "விட்ட", " ", "மூது", " ", "அறி", " ", "சிறாஅரும்", ",", "\n", "\n", "யானும்", ", ", "ஏழ்", " ", "மணி", ", ", "அம்", " ", "கேழ்", ", ", "அணி", " ", "உத்தி", ",", "\n", "\n", "கண்", " ", "கேள்வி", ", ", "கவை", " ", "நாவின்", ",", "\n", "\n", "நிறன்", " ", "உற்ற", ", ", "அராஅப்", " ", "போலும்", "\n", "\n", "வறன்", " ", "ஒரீஇ", " ", "வழங்கு", " ", "வாய்ப்ப", ",  15", "\n", "\n", "விடுமதி", " ", "அத்தை", ", ", "கடு", " ", "மான்", "\n", "தோன்றல்", "!", "\n", "\n", "இ", "\n", "\n", "நினதே", ", ", "முந்நீர்", " ", "உடுத்த", " ", "இவ்", " ", "வியன்", " ", "உலகு", ", ", "அறிய", ";", "\n", "\n", "எனதே", ", ", "கிடைக்", " ", "காழ்", " ", "அன்ன", " ", "தெண்", " ", "கண்", " ", "மாக்", " ", "கிணை", "\n", "\n", "கண்", " ", "அகத்து", " ", "யாத்த", " ", "நுண்", " ", "அரிச்", " ", "சிறு", " ", "கோல்", "\n", "\n", "ஏறிதொறும்", " ", "நுடங்கியாங்கு", ", ", "நின்", " ", "பகைஞர் 20", "\n", "\n", "கேட்டொறும்", " ", "நடுங்க", ", ", "ஏத்துவென்", ",", "\n", "\n", "வென்ற", " ", "தேர்", ", ", "பிறர்", " ", "வேத்தவையானே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "கடைநிலை", ".", "\n", "\n", "சோழன்", " ", "நலங்கிள்ளியைக்", " ", "கோவூர்", "\n", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "ஆங்கிலத்தில் ", "\n", "\n", "\n", "இது இக்கால இந்தியக் கடற்படை", "சோழன் நலங்கிள்ளி அக்காலத்தில் கடற்படை வைத்திருந்தான்.", "கடற்படை வெற்றியால் கொண்டுவந்த கொண்டிச் செல்வம் அவன் நாட்டில் மண்டிக் கிடந்தது", "\n"]},
{"link": "https://vaiyan.blogspot.com/2015/06/384.html", "title": "புறநானூறு 384", "content": ["\n", "கரும்பனூர் கிழான்", "ஈ", "\n", "\n", "உண்ணும்", " கலன் (", "ஏனம்)", " ", "நிறைந்தே", "\n", "கிடக்கிறது", ". ", "தின்ற", " ", "பல்லில்", " ", "நுழைந்துள்ள", "\n", "கறித்", " ", "துண்டுகளை", " ", "நோண்டிக்கொண்டே", " ", "இருக்கிறேன்", ". ", "சூரியன்", " ", "எங்கே", " ", "முளைத்து", "\n", "எங்கே", " ", "போனால்", " ", "எனக்கென்ன", "? ", "இப்படிப்", "\n", "புலவர்", " ", "கூறுகிறார்", ".  ", "\n", "\n", "அ", "\n", "\n", "நன்செய்", " ", "நிலத்தில்", " ", "மீன்", "\n", "உண்டு", " ", "திரிந்த", " ", "நாரை", " ", "அங்கிருக்கும்", "\n", "வஞ்சிமரத்தில்", " ", "உறங்கும்", ". ", "பின்", " ", "கரும்புப்", " ", "பூவை", "\n", "மேயும்", ". ", "புன்செய்", " ", "நிலத்து", " ", "வரகு", " ", "வயலில்", "\n", "மேய்ந்த", " ", "முயல்", " ", "கருமைநிறக்", " ", "கிளைகளை", "\n", "உடைய", " ", "இரும்பை", " ", "மரத்திலிருந்து", " ", "கொட்டிக்கிடக்கும்", "\n", "பூவைக்", " ", "கறிக்கும்", " ", "விழாக்காலம்", " ", "இல்லை", " ", "என்றாலும்", " ", "உழவர்", "\n", "வீட்டில்", " ", "இருக்கும்", " ", "மண்பாண்டத்தில்", " ", "நுரை", " ", "கண்டு", " ", "பூத்திருக்கும்", "\n", "கள்", " ", "மூடி", " ", "வைக்கப்பட்டிருக்கும்", ". ", "இப்படிப்பட்ட", " ", "ஊர்", "\n", "கரும்பனூர்", ". ", "இதன்", " ", "அரசன்", " ", "கரும்பனூர்", "\n", "கிழான்", ". ", "\n", "\n", "பெருமானே", ",", "\n", "\n", "உனது", " ", "புகழைப்", " ", "பாடிக்", "\n", "கிணை", " ", "முழக்குபவர்கள்", " ", "நாங்கள்", ". ", "\n", "\n", "ஆ", "\n", "\n", "இப்படிச்", " ", "சொன்னவுடன்", " ", "அவன்", " ", "நெல்லைக்", " ", "கொடுத்தான்", ". ", "பொன்னைக்", " ", "கொடுத்தான்", ". ", "சூடு", " ", "பறக்கும்", " ", "நறவுக்", "\n", "கள்ளைக்", " ", "கொடுத்தான்", ". ", "கட்டிய", " ", "வீடுகளைக்", " ", "கொடுத்தான்", ". ", "நான்", " ", "போதும்", " ", "போதும்", " ", "என்றேன்", ". ", "அவன்", " ", "நிறுத்திக்கொள்ளாமல்", " ", "கொடுத்துக்கொண்டே", " ", "இருந்தான்", ".  ", "\n", "\n", "இ", "\n", "\n", "அத்துடன்", " ", "சோறு", " ", "போட்டான்", ". ", "கறிச்சோறு", "\n", "போட்டான்", ". ", "மண்மகள்", " ", "நாணும்படித்", " ", "தனக்குப்", "\n", "புகழ்", " ", "வரவேண்டும்", " ", "என்பது", " ", "அவன்", " ", "ஆசை", ". ", "தண்ணீரோ", " ", "என்னும்படி", " ", "நெய்", " ", "ஊற்றிச்", " ", "சோறு", "\n", "போட்டான்", ". ", "பேணிப்", " ", "பாதுகாத்தான்", ". ", "அவன்தான்", "\n", "என்னை", " ", "வளர்க்கும்", " ", "தந்தை", ". ", "அவன்", " ", "இருக்கும்போது", "\n", "பொழுது", " ", "எங்கே", " ", "போனால்", " ", "எனக்கென்ன", "?\n", "போகட்டுமே", ". ", "\n", "\n", "பழந்தமிழ்", "\n", "\n", "வைகுந்து", " > ", "வைகும்", "\n", "\n", "உறைக்குந்து", " > ", "உறையும்", "\n", "\n", "\n", "\n", "செங்கைப்", "\n", "பொதுவன்", " ", "விளக்கம்", "\n", "\n", "பாடல்", "\n– ", "சொல்", " ", "பிரிப்புப்", " ", "பதிவு", "\n", "\n", "\n", "\n", "அ", "\n", "\n", "மென்பாலான்", " ", "உடன்", " ", "அணைஇ", ",", "\n", "\n", "வஞ்சிக்", " ", "கோட்டு", " ", "உறங்கு", "\n", "நாரை", "\n", "\n", "அறைக்", " ", "கரும்பின்", " ", "பூ", "\n", "அருந்தும்", ";", "\n", "\n", "வன்பாலான்", " ", "கருங்", " ", "கால்", " ", "வரகின்", "\n", "\n......................................................................................             5", "\n", "\n", "அம்", " ", "கண்", " ", "குறு", "\n", "முயல", " ", "வெருவ", ", ", "அயல", "\n", "\n", "கருங்", " ", "கோட்டு", " ", "இருப்பைப்", "\n", "பூ", " ", "உறைக்குந்து", ";", "\n", "\n", "விழவு", " ", "இன்றாயினும்", ", ", "உழவர்", "\n", "மண்டை", "\n", "\n", "இருங்", " ", "கெடிற்று", " ", "மிசையொடு", "\n", "பூங்", " ", "கள்", " ", "வைகுந்து", ";", "\n", "\n................................................", "கிணையேம்", ", ", "பெரும", "!         10", "\n", "\n", "ஆ", "\n", "\n", "நெல்", " ", "என்னா", ", ", "பொன்", "\n", "என்னா", ",", "\n", "\n", "கனற்றக்", " ", "கொண்ட", " ", "நறவு", "\n", "என்னா", ",", "\n", "\n.....................", "மனை", " ", "என்னா", ", ", "அவை", "\n", "பலவும்", "\n", "\n", "யான்", " ", "தண்டவும்", ", ", "தான்", "\n", "தண்டான்", ",", "\n", "\n", "இ", "\n", "\n", "நிணம்", " ", "பெருத்த", " ", "கொழுஞ்", "\n", "சோற்றிடை", ",             15", "\n", "\n", "மண்", " ", "நாணப்", " ", "புகழ்", "\n", "வேட்டு", ",", "\n", "\n", "நீர்", " ", "நாண", " ", "நெய்", "\n", "வழங்கி", ",", "\n", "\n", "புரந்தோன்", "; ", "எந்தை", "; ", "யாமலந்தொலை", ".....", "\n", "\n", "அன்னோனை", " ", "உடையேம்", " ", "என்ப", ";.......\n", "வறட்கு", "\n", "\n", "ஈ", "\n", "\n", "யாண்டு", " ", "நிற்க", " ", "வெள்ளி", ",\n", "மாண்ட", "               20", "\n", "\n", "உண்ட", " ", "நன்", " ", "கலம்", "\n", "பெய்து", " ", "நுடக்கவும்", ",", "\n", "\n", "தின்ற", " ", "நண்", " ", "பல்", "\n", "ஊன்", " ", "தோண்டவும்", ",", "\n", "\n", "வந்த", " ", "வைகல்", " ", "அல்லது", ",", "\n", "\n", "சென்ற", " ", "எல்லைச்", " ", "செலவு", "\n", "அறியேனே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "கடைநிலை", ".", "\n", "\n", "கரும்பனூர்", " ", "கிழானைப்", " ", "புறத்திணை", " ", "நன்னாகனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "இரண்டாம்", " ", "நூற்றாண்டு", "\n", "\n", "Even after eating, my plate is filled with food. ", "I am picking out the meat pieces from my teeth. ", "All are provided by my Lord KarmbanurKilan. ", "What’s the matter, I don’t care. ", "Let the sun go anywhere. ", "The poet speaks like this in his gratitude.  ", "I am a drum-master to praise him.", "He is the king of wetland where crane-bird gets its prey in the field. ", "Sleeping on ‘Vanji’-tree for sometime it will change its food to sugar-cane flower. ", "In his country, there was dry-land, where ‘Varagu’-millet grows. ", "The hare will eats the corps and change its food to getting dropped flowers of ‘Irumbai’-tree. ", "The pot in farmer’s house will rest full of hot toddy even though there is no festive. ", "He is the king of such an enjoyable country. ", "I have the king as my step-father. ", "Then, what else I need? ", "Let the sun go roaming anywhere. ", "The poet enjoys his peaceful life under the patron-king.   ", "\n", "கரும்புப் பூ", "நாரை இதனையும் மேயும்", "\n", "\n"]},
{"link": "https://vaiyan.blogspot.com/2015/06/385.html", "title": "புறநானூறு 385", "content": ["\n", "அருவந்தை * புல்லி", "பொழுது புலர்ந்தது. ", "புள்ளினங்கள்\nபாடின. ", "புலவர் தடாரிப் பறையை வேறொருவன் வாயிலில் முழக்கிக்கொண்டிருந்தார். ", "அதனைக் கேட்ட\nஒருவன் இரக்கம் காட்டி ", "அவரது வறுமை நீங்குவதற்காக, ", "அழுக்கால் நீலநிறம் பட்டுக் கிழிந்திருந்த\nஅவர் ஆடையை நீக்கிவிட்டு ", "வெண்ணிறப் புத்தாடை அணிவித்தான்.", "\n", "\n", "அவன் ஊர், காவிரி பாய்ந்துநெல் விளையும் ", "அம்பர். ", "\n", "\n", "அருவந்தை", " அவன் பெயர்.", "\n", "\n", "புலவர் அவனை வாழ்த்தினார்.\n", "\n", "\n", "அவன் நீண்டநாள் வாழவேண்டும்.", "\n", "\n", "புல்லி அரசன் ஆளும் வேங்கட\nமலையில் பொழியும் மழைத்துளியின் எண்ணிக்கையை விட அதிக நாள் வாழவேண்டும். ", "\n", "\n", "\n", "பாடல்", "\n– ", "சொல்", " ", "பிரிப்புப்", " ", "பதிவு", "\n", "\n", "\n", "\n", "வெள்ளி", " ", "தோன்ற", ", ", "புள்ளுக்", " ", "குரல்", " ", "இயம்ப", ",", "\n", "\n", "புலரி", " ", "விடியல்", " ", "பகடு", " ", "பல", " ", "வாழ்த்தி", ",", "\n", "\n", "தன்", " ", "கடைத்", " ", "தோன்றினும்", " ", "இலனே", "; ", "பிறன்", " ", "கடை", ",", "\n", "\n", "அகன்கண்", " ", "தடாரிப்", " ", "பாடு", " ", "கேட்டருளி", ",", "\n", "\n", "வறன்", " ", "யான்", " ", "நீங்கல்", " ", "வேண்டி", ", ", "என்", " ", "அரை   5", "\n", "\n", "நீல்", " ", "நிறச்", " ", "சிதாஅர்", " ", "களைந்து", ",", "\n", "\n", "வெளியது", " ", "உடீஇ", ", ", "என்", " ", "பசி", " ", "களைந்தோனே", ";", "\n", "\n", "காவிரி", " ", "அணையும்", " ", "தாழ்", " ", "நீர்ப்", " ", "படப்பை", "\n", "\n", "நெல்", " ", "விளை", " ", "கழனி", " ", "அம்பர்", " ", "கிழவோன்", ",", "\n", "\n", "நல்", " ", "அருவந்தை", ", ", "வாழியர்", "! ", "புல்லி", "ய       10", "\n", "\n", "வேங்கட", " ", "விறல்", " ", "வரைப்", " ", "பட்ட", "\n", "\n", "ஓங்கல்", " ", "வானத்து", " ", "உறையினும்", " ", "பலவே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", ".", "\n", "\n", "அம்பர்", " ", "கிழான்", " ", "அருவந்தையைக்", " ", "கல்லாடனார்", " ", "பாடியது", ".", "\n", "\n", "கல்லாடம் என்னும் ஊர் ஆந்திர மாநிலத்தில் உள்ளது", ". கல்லலாடனார் இந்த ஊரினர். வேங்கட மலையையும்\nஅதன் அரசன் புல்லியையும் குறிப்பிட்டுப் போற்றுவதால் இது உறுதியாகிறது.", "\n", "\n", "\n", "\n", "காலம்", " ", ": ", "கி", ".", "மு", ". ", "இரண்டாம்", " ", "நூற்றாண்டு", "\n", "\n", "The poet was playing his musical instrument in a gate. ", "It was early morning. ", "It is not the gate of the patron. ", "On hearing the music the patron came to the poet. ", "He pitied on the position of the poet; removed his turned dirty cloth and dressed him with white new one. ", "That is his kindness.", "He was living in Ambar village in Cauvery river bed famous for paddy.", "The poet hailed him “Long live” as many as the rain dews that showered on Venkadam Mountain under the control of king Pulli.", "\n", "வேங்கடம் மலை", "\n", "\n"]},
{"link": "https://vaiyan.blogspot.com/2015/06/386.html", "title": "புறநானூறு 386", "content": ["\n", "கிள்ளிவளவன்", "இ", "\n", "\n", "என் தலைவன் ", "[எந்தை]", "\nநான் விரும்புவதை உணர்ந்து வழங்குபவன்.", "சூரியன் [வெள்ளி] கிழக்கிலிருந்து மேற்கே போனாலும், ", "மேற்கிலிருந்து கிழக்கே போனாலும், ", "வடக்கிலிருந்து தெற்கே போனாலும், ", "தெற்கிலிருந்து\nவடதிசைக்குச் செல்லாமல் நின்றுவிட்டாலும், ", "எப்படிச் சென்றாலும், ", "எங்கு நின்றுவிட்டாலும் ", "நடப்பது நடக்கட்டும். ", "என் தலைவன் இருக்கிறான். ", "அது எனக்குப் போதும்.", "\n", "\n", "அ", "\n", "\n", "நீர் நிறைந்த குளத்தில் மழை பொழிந்து நீர்\nதுள்ளுவது போல, ", "நெய் நிறைந்த சட்டியில் ", "[வறை]", " துண்டுக்\nகறிகளைப் போட்டுக் கொப்புளிக்கும் நெய்யில் வறுத்தெடுத்த கறியைச் சாப்பிடத் தந்தான். ", "அதனை உண்ட பின்னர் அந்தப் பாத்திரம் நிறையப் பசுப்பால் கொடுத்தான். ", "இப்படி இரண்டையும்\nசுடச்சுட உண்பதால் எங்களுக்கு வியர்வை தோன்றுமே அல்லாமல் உழைப்பதால் வரும் வியர்வையை\nஅறியாதவர்களாக நாங்கள் அவன் பாதுகாப்பில் வாழ்கிறோம்.  ", "\n", "\n", "ஆ", "\n", "\n", "வயல்", "\n", "\n", "நெல்லும்\nகரும்பும் மாறி மாறி விளையும் வயல்களில் பல வகையான மலர்கள் பூத்துக் கிடக்கும்.", "\n", "\n", "புறவு", "\n", "\n", "முல்லைநிலத்தில்\nபுல் உண்ணும் ஆனிரைகள் மேயும். வில்லேந்திய வீரர்களின் ஊர்கள் [குறும்பு] பலவற்றைக்\nகொண்டிருக்கும். ", "\n", "\n", "கடல்", "\n", "\n", "கடற்கரைக்\nகானல் நிலத்துப் புன்னைமரத்துக் கிளைகளில் ஏறிக் காற்றில் வரும் கப்பல்களை எண்ணிப்பார்க்கும்\nமக்களைக் கொண்டது. ", "\n", "\n", "கழி", "\n", "\n", "கழியில்\nவிளைந்த உப்பை ஏற்றிக்கொண்டு மலைநாட்டுக்குச் சென்று விற்கும் உமண் மக்களைக் கொண்டது.", "\n", "\n", "பொருநர்", "\n", "\n", "இப்படிப்பட்ட\nநல்ல நாட்டில் வாழும் பொருநர்கள் நாங்கள். இசைக் கருவிகளை முழக்கிக்கொண்டு ஆடுபவர்கள்\nநாங்கள். ", "(பொருதல் = இசை முழக்குதல். பொரு < பொருநர்).", "\nபொராப் பொருநர் நாங்கள். போரிடாத பொருநர் நாங்கள். ", "(பொரு\n= போரிடு, பொருநர் = போரிடுவோர்)", "\n", "\n", "\n", "பழந்தமிழ்", "\n", "\n", "ஒலிக்குந்து > ஒலிக்கும் ", "\n", "\n", "நிலைக்குந்து > நிலைக்கும்", "\n", "\n", "\n", "பாடல்", "\n– ", "சொல்", " ", "பிரிப்புப்", " ", "பதிவு", "\n", "\n", "\n", "\n", "அ", "\n", "\n", "நெடு", " ", "நீர", " ", "நிறை", "\n", "கயத்துப்", "\n", "\n", "படு", " ", "மாரித்", " ", "துளி", "\n", "போல", ",", "\n", "\n", "நெய்", " ", "துள்ளிய", " ", "வறை", "\n", "முகக்கவும்", ",", "\n", "\n", "சூடு", " ", "கிழித்து", " ", "வாடுஊன்", "\n", "மிசையவும்", ",", "\n", "\n", "ஊன்", " ", "கொண்ட", " ", "வெண்", "\n", "மண்டை     5", "\n", "\n", "ஆன்", " ", "பயத்தான்", " ", "முற்று", "\n", "அழிப்பவும்", ",", "\n", "\n", "வெய்து", " ", "உண்ட", " ", "வியர்ப்பு", "\n", "அல்லது", ",", "\n", "\n", "செய்", " ", "தொழிலான்", " ", "வியர்ப்பு", "\n", "அறியாமை", "\n", "\n", "ஈத்தோன்", ", ", "எந்தை", ", ", "இசை", " ", "தனது", "\n", "ஆக", ";", "\n", "\n", "ஆ", "\n", "\n", "வயலே", ", ", "நெல்லின்", " ", "வேலி", "\n", "நீடிய", " ", "கரும்பின்  10", "\n", "\n", "பாத்திப்", " ", "பன்", " ", "மலர்ப்", " ", "பூத்", "\n", "ததும்பின", ";", "\n", "\n", "புறவே", ", ", "புல்", " ", "அருந்து", "\n", "பல்", " ", "ஆயத்தான்", ",", "\n", "\n", "வில்", " ", "இருந்த", " ", "வெங்", "\n", "குறும்பின்று", ";", "\n", "\n", "கடலே", ", ", "கால்", " ", "தந்த", " ", "கலன்", " ", "எண்ணுவோர்", "\n", "\n", "கானல்", " ", "புன்னைச்", " ", "சினை", "\n", "நிலைக்குந்து", ";            15", "\n", "\n", "கழியே", ", ", "சிறு", " ", "வெள்", "\n", "உப்பின்", " ", "கொள்ளை", " ", "சாற்றி", ",", "\n", "\n", "பெருங்", " ", "கல்", " ", "நல்", "\n", "நாட்டு", " ", "உமண்", " ", "ஒலிக்குந்து", ";", "\n", "\n", "அன்ன", " ", "நல்", " ", "நாட்டுப்", "\n", "பொருநம்", ", ", "யாமே", ";", "\n", "\n", "பொராஅப்", " ", "பொருநரேம்", ";", "\n", "\n", "இ", "\n", "\n", "குண", " ", "திசை", " ", "நின்று", "\n", "குடமுதல்", " ", "செலினும்", ",        20", "\n", "\n", "குட", " ", "திசை", " ", "நின்று", "\n", "குணமுதல்", " ", "செலினும்", ",", "\n", "\n", "வட", " ", "திசை", " ", "நின்று", "\n", "தென்வயின்", " ", "செலினும்", ",", "\n", "\n", "தென்", " ", "திசை", " ", "நின்று", "\n", "குறுகாது", " ", "நீடினும்", ",", "\n", "\n", "யாண்டும்", " ", "நிற்க", ", ", "வெள்ளி", "; ", "யாம்", "\n", "\n", "வேண்டியது", " ", "உணர்ந்தோன்", " ", "தாள்", " ", "வாழியவே", "!            25", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", ".", "\n", "\n", "சோழன்", " ", "குளமுற்றத்துத்", " ", "துஞ்சிய", "\n", "கிள்ளிவளவனைக்", " ", "கோவூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "இரண்டாம்", " ", "நூற்றாண்டு", "\n", "\n", "I don’t care the movements of directions of the sun; from east to west or from west to east or from north to south or stay in south. ", "Here is my king to save me.", "We do not feel perspiration by toiling. ", "We feel perspiration while we eat hot meat and drink hot milk. ", "He (my king) serves us the meat boiled in ghee. ", "After the dish has been finished he fills the cup with hot milk. ", "By eating these we feel perspiration.  ", "He is the king of country the fields of which appears with paddy, sugarcane and various kinds of flower; the forest appears grassing cattle and their villages; the seashore where the dwellers enjoy counting the sailing yachts on sea while playing climbing the tree ‘Punnai’ and salt-fields where the salt-farmers sell the salt in mountain-villages.", "We are not warriors but warriors beating our bands and dancing.", "The poet narrates.", "\n", "படம் - இக்காலக் ", "கால் (காற்று) தந்த கலன் \\\\ ", "அக்கால மக்கள் இப்படி வந்த கலன்களை (கப்பல்களை), ", "புன்னைமரத்தில் ஏறி இருந்துகொண்டு ஒன்று, இரண்டு ... என்று", " ", "எண்ணி மகிழ்ந்தனராம்.", "\n"]},
{"link": "https://vaiyan.blogspot.com/2015/06/388.html", "title": "புறநானூறு 388", "content": ["\n", "பண்ணன்", "பண்ணன் சிறுகுடி என்னும் ஊரில் வாழ்ந்த ஓர்\nஉழவன். ", "இந்தச் சிறுகுடி பாண்டிய நாட்டு ஊர். ", "இந்தப் பண்ணன் காலத்தில் பாண்டிய நாட்டை\nஆண்டவன் வழுதி. ", "இந்த வழுதியை ‘அண்ணல் யானை வழுதி’ என்று புலவர் சிறப்பிக்கிறார். ", "முரசு\nமுழங்கும் பெரும்படை கொண்டவன் என்றும் குறிப்பிடுகிறார்.", "\n", "\n", "பண்ணன் தென்னவன் மரபில் வந்தவன். ", "\n", "\n", "கொடையால் பெரும்பெயர் பெற்றிருந்தான். ", "\n", "சோழநாட்டுச் சிறுகுடி கிழான் பண்ணன் வேறு", "\n", "\n", "வெள்ளிக்கோள் வானத்தின் தென்பகுதியில் தோன்றி\nமறையும் காலத்தில் மழை வளம் குன்றும் எனத் தமிழர் கணித்தறிந்தினர். ", "\n", "\n", "இத்தகைய வறண்ட காலத்தில் புலவர் தன் பெரிய\nகிணைப்பறையை முழக்கிக்கொண்டு இவனிடம் சென்றார். ", "பண்ணன் தன் நிலைமையை அளந்து பார்த்துப்\nபுலவரின் துன்பமெல்லாம் நீங்கும்படிக் கொடை வழங்கினான். ", "அதனால் புலவர் இவனை எந்தை ", "(என் தலைவன், தந்தை)", " என்றும், கொடையில் மேம்பட்டவன் என்றும்\nகுறிப்பிடுகிறார். ", "\n", "\n", "இவனைப்பற்றிக் கேள்விப்பட்டிருக்கிறீர்களா\nஎன்று வினவிக்கொண்டு புலவர் கூறத்தொடங்குகிறார். ", "\n", "\n", "வாய்மொழி தவறாமல் அரசனுக்கு வெற்றியைத் தேடித்\nதருபவன் என்கிறார். ", "\n", "\n", "உழும் எருது பூட்டிய இவனது கலப்பையை வாழ்த்தி\nநாள்தோறும் பாடி என் கிணையை முழக்காவிட்டால் என் சுற்றத்தார் என்னைப் பேணாமல் விட்டுவிடுவார்களாகுக\n– என்று வஞ்சினம் கூறுகிறார். ", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "வெள்ளி", " ", "தென்", " ", "புலத்து", "\n", "உறைய", ", ", "விளை", " ", "வயல்", ",", "\n", "\n", "பள்ளம்", ", ", "வாடிய", " ", "பயன்", "\n", "இல்", " ", "காலை", ",", "\n", "\n", "இரும்", " ", "பறைக்", " ", "கிணைமகன்", "\n", "சென்றவன்", ", ", "பெரும்", " ", "பெயர்", "\n", "\n", "................................................................................", "பொருந்தி", ",", "\n", "\n", "தன்", " ", "நிலை", " ", "அறியுநனாக", ",\n", "அந்", " ", "நிலை", ",    5", "\n", "\n", "இடுக்கண்", " ", "இரியல்", " ", "போக", ", ", "உடைய", "\n", "\n", "கொடுத்தோன்", " ", "எந்தை", ", ", "கொடைமேந்தோன்றல்", ",", "\n", "\n", ".......................................................................", "னாமருப்பாக", ",", "\n", "\n", "வெல்லும்", " ", "வாய்மொழிப்", " ", "புல்லுடை", " ", "வி … … … ", "\n", "\n", "பெயர்க்கும்", " ", "பண்ணற்", " ", "கேட்டிரோ", ", ", "மககிரென", ",              10", "\n", "\n", "வினைப்", " ", "பகடு", " ", "ஏற்ற", " ", "மேழி", " ", "கிணைத்", " ", "தொடா", ",", "\n", "\n", "நாள்தொறும்", " ", "பாடேன்ஆயின்", ", ", "ஆனா", "\n", "\n", "மணி", " ", "கிளர்", " ", "முன்றில்", "\n", "தென்னவன்", " ", "மருகன்", ",", "\n", "\n", "பிணி", " ", "முரசு", " ", "இரங்கும்", "\n", "பீடு", " ", "கெழு", " ", "தானை", "\n", "\n", "அண்ணல்", " ", "யானை", " ", "வழுதி", ",                             15", "\n", "\n", "கண்மாறிலியர்", " ", "என்", " ", "பெருங்", " ", "கிளைப்", "\n", "புரவே", "!", "\n", "\n", "\n", "\n", "திணை பாடாண் திணை", "; ", "துறை", " ", "இயன்மொழி", ".", "\n", "\n", "சிறுகுடி", " ", "கிழான்", " ", "பண்ணனை", " ", "மதுரை", "\n", "அளக்கர்", " ", "ஞாழலார்", " ", "மகனார்", " ", "மள்ளனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "Farmer Pannan lived in a village called Sirugudi. ", "This Farmer Pannan is a different philanthropist from Pannan of Sirugudi in Chola country. ", "Pannan, the hero of the poem is contemporaries to King Valuti, the Pandia king.", "Tamils know the rainfall will be poor when Venus appears in the south hemi spire of the sky. ", "In one such a kind of season the poet approaches the philanthropist to remove his poverty. ", "He fulfills the poet’s ambition by gifts. ", "The poet mentions if he do not praise the oxen-plow of the giver, beating his musical-drum, the relatives of the poet will forsake him from their family. ", "That is the gratitude of the poet.   ", "தமிழகத்தில் மேழி உழவு (இக்காலம்)", "வள்ளல் பண்ணனின் ", "மேழியை வாழ்த்திக்", "கிணை முழக்கிக்கொண்டு ", "பாடுவது தன் கடமை ", "என்கிறார் புலவர்", " ", "\n", "\n", "\n", "\n"]},
{"link": "https://vaiyan.blogspot.com/2015/06/387.html", "title": "புறநானூறு 387", "content": ["\n", "செல்வக்கடுங்கோ வாழியாதன்", "\n", "\n", "\n", "திறை கொடுக்கும் மன்னர்கள் தம் மன்னனை வாழ்த்த\nவேண்டும் என்று புலவர் வாழ்த்துகிறார்.", "\n", "\n", "அ", "\n", "வலிமையான பற்களைக் கொண்டது வயலாமை. ", "அதன்\nவெண்ணிற வயிறு போல இழுத்துக் கட்டிய தோலை உடையது என் கிணைப்பறை. ", "அதன் கண் ‘தெண் தெண்’\nஎன ஒலிக்கும். ", "அதனை முழக்கிக்கொண்டு அவன் போரிட்டான்.", "\n", "\n", "ஆ", "\n", "\n", "அவனது யானைகள் அவனது பகைவரின் மதிலை இடறின. ", "அப்போது மதிலின் புழுதி அதன் கன்னங்களில் படிந்தன. ", "அவற்றின் கழுத்து-மேடு அழகிய புள்ளிகளைக்\nகொண்டது. ", "தனித்தனியாகப் பிரிந்து சென்று பல்வேறு மன்னர்களின் காவல்-காடுகளில் திரிந்தன. ", "உயர்ந்து நிற்கும் கொம்பும், வளைய அடுக்குப் பிணர் போல் கையும் கொண்ட ஆண்யானைகள் அவை. ", "அவற்றின் தாக்குதலுக்கு எதிர்நிற்க முடியாமல் பகைவர்கள் பணிந்து திறை தந்தனர்.  ", "\n", "\n", "இ", "\n", "\n", "அந்தத் திறைப்பொருளைக் கொண்டு உன்னோடு மகிழ்ந்திருப்போரின்\nவறுமையைப் போக்கி உன் சேவடி பொலிவுடன் திகழ்வதாகுக என்று நான் வாழ்த்தினேன். (புலவர்\nகூறுகிறார்). அவன் நன்று என்றான். இப்படிப் பலரும் வாழ்த்தினர்.  ", "\n", "\n", "ஈ", "\n", "\n", "நான் அவனது திருவடிகளை அடைய நெருங்கினேன். ", "அவன் வெற்றிகண்டு முழங்கும் முரசினை உடையவன். ", "\n", "\n", "உ", "\n", "\n", "அவன் என் சிறுமையை இழிவாக எண்ணவில்லை. ", "தன்\nபெருமைத் தகவினை அளவுகோலாக வைத்து எண்ணிப் பார்த்தான். ", "\n", "\n", "ஊ", "\n", "\n", "நகைமுகத்துடன் பரிசுகள் வழங்கினான். ", "அவன்\nகொடுத்தவை குன்று போன்ற யானை, ", "மயிர் கத்தரித்த குதிரை, ", "மன்றம் நிறைந்த பசுக்கூட்டம், ", "வீடு விளைச்சல் உழவர் கொண்ட வயல்களம் ", "– இவற்றில் எதைச் சொல்வேன், ", "எதனைச் சொல்லாமல்\nவிடுவேன். ", "கனவில் தோன்றுவது போல நனவில் கொடுத்தான். ", "\n", "\n", "எ", "\n", "\n", "அவன் பூழி நாட்டு மக்களின் பெருமகள். ", "செல்வக்கடுங்கோ\nவாழியாதன் என்னும் பெயர் கொண்டவன். ", "இவனது பகைவர் இவனைக் குடையுடன் பணிவர். ", "வாழ்த்திக்கொண்டே\nபணிவர். ", "\n", "\n", "புல்லிய சிறு இலைகளைக் கொண்டது வஞ்சிமரம். ", "வஞ்சிமரங்கள் கோட்டை மதிலை உரசிக்கொண்டு இருப்பதால் இவன் ஊர் வஞ்சி. ", "இந்த மரத்தை உரசிக்கொண்டு\nஓடுவது பொருநை ஆறு. ", "இந்தப் பொருநை ஆற்று மணலின் எண்ணிக்கையைக் காட்டிலும் பலநாள் வாழ்க\nஎன வாழ்த்தினர். ", "பல ஊர்களில் விளையும் நெல்லின் எண்ணிக்கையைக் காட்டிலும் பலநாள் வாழ்க\nஎனச் சிலர் வாழ்த்தினர். ", "இப்படி\nவாழ்த்த இவன் வாழவேண்டும் என்று புலவர் வாழ்த்துகிறார்.", "\n", "\n", "\n", "பாடல்", "\n– ", "சொல்", " ", "பிரிப்புப்", " ", "பதிவு", "\n", "\n", "அ", "\n", "\n", "வள்", " ", "உகிர", " ", "வயல்", "\n", "ஆமை", "\n", "\n", "வெள்", " ", "அகடு", " ", "கண்டன்ன", ",", "\n", "\n", "வீங்கு", " ", "விசிப்", " ", "புதுப்", "\n", "போர்வைத்", "\n", "\n", "தெண்", " ", "கண்", " ", "மாக்", "\n", "கிணை", " ", "இயக்கி", ", '", "என்றும்", "\n", "\n", "ஆ", "\n", "\n", "மாறு", " ", "கொண்டோர்", " ", "மதில்", "\n", "இடறி", ",             5", "\n", "\n", "நீறு", " ", "ஆடிய", " ", "நறுங்", "\n", "கவுள", ",", "\n", "\n", "பூம்", " ", "பொறிப்", " ", "பணை", "\n", "எருத்தின", ",", "\n", "\n", "வேறு", " ", "வேறு", " ", "பரந்து", "\n", "இயங்கி", ",", "\n", "\n", "வேந்துடை", " ", "மிளை", " ", "அயல்", " ", "பரக்கும்", "\n", "\n", "ஏந்து", " ", "கோட்டு", " ", "இரும்", "\n", "பிணர்த்", " ", "தடக்", " ", "கை", ",             10", "\n", "\n", "திருந்து", " ", "தொழில்", " ", "பல", " ", "பகடு", "\n", "\n", "பகைப்", " ", "புல", " ", "மன்னர்", "\n", "பணிதிறை", " ", "தந்து", ", ", "நின்", "\n", "\n", "இ", "\n", "\n", "நகைப்", " ", "புலவாணர்", " ", "நல்குரவு", "\n", "அகற்றி", ",", "\n", "\n", "மிகப்", " ", "பொலியர்", ", ", "தன்", "\n", "சேவடி", " ", "அத்தை", "!' ", "என்று", ",", "\n", "\n", "யான்", " ", "இசைப்பின்", ", ", "நனி", "\n", "நன்று", " ", "எனா", ",      15", "\n", "\n", "பல", " ", "பிற", " ", "வாழ்த்த", "\n", "இருந்தோர்", " ", "என்கோ", "?.........", "\n", "\n", "ஈ", "\n", "\n", "மருவ", " ", "இன்", " ", "நகர்", "\n", "அகன்", ".................................", "\n", "\n", "திருந்து", " ", "கழல்", " ", "சேவடி", " ", "குறுகல்", "\n", "வேண்டி", ",", "\n", "\n", "வென்று", " ", "இரங்கும்", " ", "விறல்", "\n", "முரசினோன்", ",", "\n", "\n", "உ", "\n", "\n", "என்", " ", "சிறுமையின்", ", ", "இழித்து", "\n", "நோக்கான்", ",              20", "\n", "\n", "தன்", " ", "பெருமையின்", " ", "தகவு", "\n", "நோக்கி", ",", "\n", "\n", "ஊ", "\n", "\n", "குன்று", " ", "உறழ்ந்த", " ", "களிறு", "\n", "என்கோ", "?", "\n", "\n", "கொய்", " ", "உளைய", " ", "மா", "\n", "என்கோ", "?", "\n", "\n", "மன்று", " ", "நிறையும்", " ", "நிரை", "\n", "என்கோ", "?", "\n", "\n", "மனைக்", " ", "களமரொடு", " ", "களம்", "\n", "என்கோ", "?     25", "\n", "\n", "ஆங்கு", " ", "அவை", ", ", "கனவு", "\n", "என", " ", "மருள", ", ", "வல்லே", ", ", "நனவின்", "\n", "\n", "நல்கியோனே", ", ", "நசைசால்", " ", "தோன்றல்", ",", "\n", "\n", "எ", "\n", "\n", "ஊழி", " ", "வாழி", ", ", "பூழியர்", " ", "பெருமகன்", "!", "\n", "\n", "பிணர்", " ", "மருப்பு", " ", "யானைச்", "\n", "செரு", " ", "மிகு", " ", "நோன்", " ", "தாள்", "\n", "\n", "செல்வக்", " ", "கடுங்கோ", " ", "வாழியாதன்", "    30", "\n", "\n", "ஒன்னாத்", " ", "தெவ்வர்", " ", "உயர்குடை", "\n", "பணித்து", ", ", "இவண்", "\n", "\n", "விடுவர்", " ", "மாதோ", " ", "நெடிதே", "\n", "நி… … …", "\n", "\n", "புல்", " ", "இலை", " ", "வஞ்சிப்", " ", "புறமதில்", " ", "அலைக்கும்", "\n", "\n", "கல்லென்", " ", "பொருநை", " ", "மணலினும்", ",\n", "ஆங்கண்", "\n", "\n", "பல்", " ", "ஊர்", " ", "சுற்றிய", "\n", "கழனி  35", "\n", "\n", "எல்லாம்", " ", "விளையும்", " ", "நெல்லினும்", "\n", "பலவே", ".", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", ".", "\n", "\n", "சேரமான்", " ", "சிக்கற்பள்ளித்", " ", "துஞ்சிய", " ", "செல்வக்கடுங்கோ", " ", "வாழியாதனைக்", " ", "குண்டுகட்", " ", "பாலியாதன்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". ", "இரண்டாம்", " ", "நூற்றாண்டு", "\n", "\n", "The poet hails his king to live with praising of the kings paying him tribute. ", "He adds; he fought with his war-band; the opponents paid tribute to him being unable to stand against the elephant army destroying their forest-forts. ", "The poet himself hails his king he must enjoy his kith and kin with the tribute. ", "When the poet approached the king, he didn’t think of the poet’s little-hood but of his magnitude. ", "The poet values the gifts of countless elephants, horses, cattle and harvest gathering stages in forms. ", "He endowed all in his gladness. ", "The poet expects the king’s opponents paying tribute to his king must praise the king “long live the king more the number of days as the sand in his river ‘Porunai’ flowing in his capital and that more than the number of days as the number of paddies harvested in all villages    ", "\n", "\n", "1", "களமர் களம்", "இப்படிப்பட்ட களங்கள் பலவற்றை", "சேரமான் செல்வக்கடுங்கோ வாழியாதன்", "புலவர்க்குக் கொடுத்தான்", "2", "இப்படிப் பல களங்களில் குவிந்திருக்கும் நெல்லின் ", "எண்ணிக்கையைக் காட்டிலும்", "பல நாள் அரசன் வாழியாதன் வாழவேண்டுமாம்"]},
{"link": "https://vaiyan.blogspot.com/2015/06/389.html", "title": "புறநானூறு 389", "content": ["\n", "முதியன் ஆதனுங்கன்", "வியாழம் (வெண்பொன், Jupiter) போர் புரியும் காலத்தில், ", "நுங்கு விளையும் காலத்தில், ", "வேம்பு காய்க்கும் காலத்தில், ", "குளம் நீர் குறைந்து களிமண் ஆகும் காலத்தில் ", "நிலம் வறண்டுபோகும்.", "அந்தக் காலத்தில் ", "சிறுபிள்ளை போன்ற பொருநனாகிய புலவன் ", "என்னை நினைப்பானோ மாட்டானோ என்று நினைத்துப் பார்த்து ", "முதியன் ஆதனுங்கன் முன்கூட்டியே மிகுந்த பொருள்களை வழங்கினானாம்.", "புலவர் ஒரு நாளில் சென்றடையும் வழித்தூரத்தில் ", "அவன் இருப்பிடம் இல்லை.", "சென்றால் காணமுடியாதவனும் அல்லன்.  ", "பெண்யானை வருந்தும்படி அதன் கன்றுகளைப் பிடித்துவந்து ஊர் மன்றத்தில் கட்டும் குன்றக ஊர்களைக் கொண்ட ", "வேங்கட நாட்டு மன்னன்", " ஆதனுங்கன்.", "அவன் புகழ் பெற்ற நெடுந்தகை.", "முதியன் ஆதனுங்கன் என்பது அவன் பெயர்.", "பெருமானே!", "இந்த ஆதனுங்கன் போல ", "நீயும் எனக்குப் பெருமை மிக்க பொருள்களை வழங்கவேண்டும்.", "என் வீட்டு மகளிர் நெய்தல்-பண் (ஒப்பாரி) ஒலியை நீ கேளாமல் இருக்கவேண்டும் அல்லவா?", "பாடல் – சொல் பிரிப்புப்\nபதிவு", "\n", "\n'", "நீர்", " ", "நுங்கின்", " ", "கண்", "\n", "வலிப்ப", ",", "\n", "\n", "கான", " ", "வேம்பின்", " ", "காய்", "\n", "திரங்க", ",", "\n", "\n", "கயம்", " ", "களியும்", " ", "கோடை", "\n", "ஆயினும்", ",", "\n", "\n", "ஏலா", " ", "வெண்பொன்", " ", "போருறு", "\n", "காலை", ",", "\n", "\n", "எம்மும்", " ", "உள்ளுமோ", " ", "பிள்ளைஅம்", "\n", "பொருநன்", "!'             5", "\n", "\n", "என்று", " ", "ஈத்தனனே", ", ", "இசைசால்", " ", "நெடுந்தகை", ";", "\n", "\n", "இன்று", " ", "சென்று", " ", "எய்தும்", "\n", "வழியனும்", " ", "அல்லன்", ";", "\n", "\n", "செலினே", ", ", "காணா", " ", "வழியனும்", "\n", "அல்லன்", ";", "\n", "\n", "புன்", " ", "தலை", " ", "மடப்", "\n", "பிடி", " ", "இனைய", ", ", "கன்று", " ", "தந்து", ",", "\n", "\n", "குன்றக", " ", "நல்", " ", "ஊர்", "\n", "மன்றத்துப்", " ", "பிணிக்கும்    10", "\n", "\n", "கல்", " ", "இழி", " ", "அருவி", "\n", "வேங்கடம்", " ", "கிழவோன்", ",", "\n", "\n", "செல்வுழி", " ", "எழாஅ", " ", "நல்", " ", "ஏர்", "\n", "முதியன்", "\n", "\n", "ஆதனுங்கன்", " ", "போல", ", ", "நீயும்", "\n", "\n", "பசித்த", " ", "ஒக்கல்", " ", "பழங்கண்", "\n", "வீட", ",", "\n", "\n", "வீறுசால்", " ", "நன்", " ", "கலம்", " ", "நல்குமதி", ",\n", "பெரும", "!             15", "\n", "\n", "ஐது", " ", "அகல்", " ", "அல்குல்", "\n", "மகளிர்", "\n", "\n", "நெய்தல்", " ", "கேளன்மார்", ", ", "நெடுங்", "\n", "கடையானே", "!", "\n", "\n", "\n", "\n", "திணை பாடாண் திணை", "; ", "துறை", " ", "இயன்மொழி", ".", "\n", "ஆதனுங்கனைக்", " ", "கள்ளில்", " ", "ஆத்திரையனார்", " ", "பாடியது", ".", "\n", "\n", "முதியன் ஆதனுங்கன் போல நீயும் நன்கலம் நல்குமதி என்று வேண்டுவதாகப்\nபாடல் தெளிவாகக் கூறுகிறது. யாரை என்பது விளங்கவில்லை. எனிலும் போற்றப்படுபவன் ஆதனுங்கன்\nஎன்பது கருதி இந்தக் கொளுக்குறிப்பு இவ்வாறு கூறுகிறது போலும். ", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "\n", "\n", "There will be famine during the summer season in which the satellite Jupiter fights against some other, the Palmyra tender fruit yielding, the ‘Neem’ fruit yielding and the ponds becomes about to dry. ", "The king thinks earlier to the next coming summer season in which the poet may suffer. ", "With this aim he gives the poet enough wealth to meet the famine. ", "His name is Mutiyan Atanungan. ", "He ruled over the region surrounding Vengadam hills (modern Tirumala). ", "At that time, the people were living by catching calf-elephants to sell in market.", "The poet requests some-one to give him wealth as the king Atanungan endowed earlier. ", "இது வெண்பொன் என்று கூறப்படும் வயாழம் என்னும் கோள்", "வெள்ளைநிறக் கோள்", "ஏறத்தாழ 12 ஆண்டுகளுக்கு ஒருமுறை சூரியனை இது சுற்றிவரும்", "இது போரிடும் காலத்தில் நிலத்தில் பஞ்சம் உண்டாகும் என்பது", "அக்காலக் கணிப்புகளில் ஒன்று", "அடுத்து வரப்போகும் ஆண்டில் இது நிகழும் என்று கருதினான் ஆதனுங்கன்", "அதற்காக, புலவர் வந்திருக்கும்போதே மிகுதியாகப் பொருள்களை வழங்குகிறான்", "இது ஒருவகையான திட்டமிட்ட கொடை.", "\n"]},
{"link": "https://vaiyan.blogspot.com/2015/06/390.html", "title": "புறநானூறு 390", "content": ["\n", "அதியமான் நெடுமான் அஞ்சி", "பொருநன் ஒருவன் அதியமானைப் பாடித் தன் வறுமையைத்\nதீர்த்துக்கொண்டதைக் கூறுவதாக ஔவையாரின் இந்தப் பாடல் அமைந்துள்ளது.", "\n", "\n", "அதியமான் இந்தப் பாடலில் தலைநீர் நாடன் எனக்\nகுறிக்கப்பட்டுள்ளான். ", "தலைநீர் என்பது ஒகேனக்கல் நீர்வீழ்ச்சியா, தலைக்காவிரியா என்று\nஎண்ணவேண்டிய நிலை உள்ளது. ", "இவன் மகன் எழினி (பொகுட்டெழினி) குதிரைமலைப் பகுதியை ஆண்டுவந்தான்\nஎனக் கூறப்படுவதால் இது தலைக்காவிரி நிலப்பரப்பு எனக் கொள்வதிலும் தடை இருக்கமுடியாது.\n", "\n", "\n", "அ", "\n", "\n", "அதியமானின் கோட்டை கட்டுக்காவல் மிக்கது\n[கடியுடை வியல்நகர்]. ", "எனினும் அறநெஞ்சம் கொண்ட ஆயர் தடையின்றி உள்ளே செல்லலாம். மற\nநெஞ்சம் கொண்ட ஒற்றர் [ஆயிவாளர்] உள்ளே செல்லமுடியாது. ", "அந்தக் கோ", "ட்டையின் முற்றத்தில்\nசெருந்திப் பூக்களின் மணம் கமழும். ", "பரிசில் பெறும் ஆர்வம் கொண்டவர்கள் அந்த மன்றத்துக்குள்\nசெல்லலாம். ", "அரசர் யாரும் நுழையமுடியாது.", "\n", "\n", "ஆ", "\n", "\n", "அவனது அரண்மனை மாடம் மலையடுக்குப் போன்றது. ", "அது எதிரொலிக்கும்படி பொருநன் தன் தடாரிப்பறையைக் கிழியும் அளவுக்கு முழக்கி அதியமான்\nபுகழைப் பல நாள் பாடவில்லை. ", "முதலில் பாடிய நள்ளிரவிலேயே வாயிலுக்கு வெளியே [கடைத்தலை]\nநின்ற என்னை வரவேற்றான். ", "எளிய [புன்தலை] பொருநன் இரக்கம் கொள்ளத்தக்கவன் என்று கூறிக்கொண்டே\nவந்தான். ", "தன்னோடு சேர்த்துக்கொள்ள வேண்டுமே!   ", "\n", "\n", "இ", "\n", "\n", "அதற்காகப் பொருநன் அணிந்திருந்த அழுக்குப்பாசி\nபடிந்திருந்த ஆடையைக் களைந்துவிட்டு அழகிய மலர் போன்ற புத்தாடையை அணிவித்தான். ", "அவனை\nமகிழ்விப்பதற்காக மட்டுக்கள்ளை ஊற்றித் தந்தான். ", "அமிழ்தம் போன்ற உணவைத் துவையலுடன்\nஊட்டினான். ", "வெள்ளித் தட்டில் இட்டு ஊட்டினான். \n", "\n", "\n", "ஈ", "\n", "\n", "பொருநனின் சுற்றம் நடக்க முடியால் மெல்ல\nநடந்துவந்து ஊருக்கு வெளியே இருந்த மன்றத்தில் தங்கிவிட்டது. ", "புலம்பும் அவர்களது துன்பத்தைப்\nபோக்குவதற்காக, வேங்கைப்பூ கொட்டிக் கிடப்பது போல் களத்தில் காயவைத்திருந்த நெல்லையும்,\nஅடிப்பதற்காக அடுக்கிப் போராக வைத்திருந்த நெல்லையும் வேண்டிய அளவு [கொண்டி] எடுத்துக்கொள்ளுங்கள்\nஎன்று கொடுத்தான்.  ", "\n", "\n", "உ", "\n", "\n", "அவன் தலைநீர் நாடன். ", "அவனைக் கண்டது முதல்\nஅவனையே வாழ்த்துகின்றேன். ", "என் பசியைப் போக்க மழைக்குத் தெரியவில்லை. ", "வேறு வேந்தர் உதவியையும்\nநான் நாடவில்லை.", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "அறவை\nநெஞ்சத்து ஆயர், வளரும்", "\n", "\n", "மறவை\nநெஞ்சத்து ஆயிவாளர்,", "\n", "\n", "அரும்பு\nஅலர் செருந்தி நெடுங் கால் மலர் கமழ்,", "\n", "\n", ".........................................................மன்ன\nமுற்றத்து,", "\n", "\n", "ஆர்வலர்\nகுறுகின் அல்லது, காவலர்    5", "\n", "\n", "கனவினும்\nகுறுகாக் கடியுடை வியல் நகர்,", "\n", "\n", "ஆ", "\n", "\n", "மலைக்\nகணத்து அன்ன மாடம் சிலம்ப, என்", "\n", "\n", "அரிக்\nகுரல் தடாரி இரிய ஒற்றிப்", "\n", "\n", "பாடி\nநின்ற பல் நாள் அன்றியும்,", "\n", "\n", "சென்ற\nஞான்றைச் சென்று படர் இரவின்     10", "\n", "\n", "வந்ததற்\nகொண்டு, 'நெடுங் கடை நின்ற", "\n", "\n", "புன்\nதலைப் ", "பொருநன்", " அளியன்தான்' என,", "\n", "\n", "தன்னுழைக்\nகுறுகல் வேண்டி, என் அரை", "\n", "\n", "இ", "\n", "\n", "முது\nநீர்ப் பாசி அன்ன உடை களைந்து,", "\n", "\n", "திரு\nமலர் அன்ன புது மடிக் கொளீஇ,   15", "\n", "\n", "மகிழ்\nதரல் மரபின் மட்டே அன்றியும்,", "\n", "\n", "அமிழ்து\nஅன மரபின் ஊன் துவை அடிசில்", "\n", "\n", "வெள்ளி\nவெண் கலத்து ஊட்டல் அன்றி,", "\n", "\n", "ஈ", "\n", "\n", "முன்\nஊர்ப் பொதியில் சேர்ந்த மென் நடை", "\n", "\n", "இரும்\nபேர் ஒக்கல் பெரும் புலம்பு அகற்ற,   20", "\n", "\n", "அகடு\nநனை வேங்கை வீ கண்டன்ன", "\n", "\n", "பகடு\nதரு செந்நெல் போரொடு நல்கி,", "\n", "\n", "'கொண்டி\nபெறுக!' என்றோனே உண் துறை", "\n", "\n", "உ", "\n", "\n", "மலை\nஅலர் அணியும் ", "தலை நீர் நாடன்", ";", "\n", "\n", "கண்டாற்\nகொண்டும் அவன் திருந்து அடி வாழ்த்தி, 25", "\n", "\n", ".....................................................", "\n", "\n", "வான்\nஅறியல என் பாடு பசி போக்கல்;", "\n", "\n", "அண்ணல்\nயானை வேந்தர்", "\n", "\n", "உண்மையோ,\nஅறியல்? காண்பு அறியலரே!", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "அதியமான் நெடுமான் அஞ்சியை ", "ஒளவையார் ", "பாடியது.", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "The poem by Auvaiyar, a female poet, goes on saying, a drum musician removes his poverty receiving help from King Adiyaman. ", "It is to be noted that the place Talai-Cauvery was under his territory. ", "The name of this waterfall may denote either Honenakkal or Talai-Cauvery. ", "We must remember the sun of the king Elini was the ruler of Kutramukh region. ", "Innocent person may enter freely into the fort of the king. ", "Spies can’t enter. ", "Flower ‘Serunti’ smells fragrant in the open yard of the fort. ", "The men need of help can enter without restriction; but the kings of enmity could not enter. ", "His palace is like mountain folds.", "Once, a drum musician entered in to the fort in midnight. ", "He didn’t play his drum many time. ", "This is the first time, he entered. ", "The king welcomes him warmly. ", "To have him sit equal, the king changed dirty cloths of the new comer at first. ", "Then he offered hot drinks foods along with spicy jam.", "The relatives of the musician were waiting in the entrance of the village. ", "The king came to the place and offered them whole of paddy separated in the yielding place and the waiting paddy for separation.", "That is his gift and way of behavior.      ", "1", "ஒகேனக்கல் அருவியின் ", "சங்ககாலப் பெயர் ", "தலைநீர்", "இது வள்ளல் அதியமானின் ", "ஆட்சிக்கு உட்பட்டிருந்தது.", "இவன் நாடு தலைநீர் நாடு எனப்பட்டது", "2", "தருமம் செய்த வள்ளலின் தலைகர்", "தருமபுரி எனப்பட்டது . ", "தலைக்காவேரி அருவியைத் ", "தலைநீர் எனக் கொண்டால் ", "வள்ளல் அரசன் அதியமானின் ஆட்சி ", "தலைக்காவேரி வரையில் ", "பரந்திருந்தது என அமையும்", "\n"]},
{"link": "https://vaiyan.blogspot.com/2015/06/393.html", "title": "புறநானூறு 393", "content": ["\n", "கிள்ளிவளவன்", "வாய்வாள் வளவன்", "அ", "\n", "\n", "ஊர் மக்களோடு சேர்ந்து பழகமுடியாத நிலையில்\nபுலவர் துன்பப்பட்டுக்கொண்டிருந்தார். ", "சிறியனவும் பெரியனவுமான கழிகளால் கட்டப்பட்டிருந்த\nஅவரது வீட்டுக்கூரை [கூமை] இடிந்து விழுந்துவிட்டது. ", "தன் வீட்டுப் பானையில் இட்டுச்\nசமைக்க அரிசி கிடைக்குமா என்று வீடு வீடாகச் சென்று கடன் கேட்டார். தருவார் யாரும்\nஇல்லை. ", "எனவே கொடை வழங்கும் வள்ளல் யார் எனத் தேடிக்கொண்டு அலைந்தார். ", "அப்போது அவருக்குத்\nதுணையாக இருந்தது நப்பாசை ஒன்றுதான். ", "\n", "\n", "அரசே! மலர்தார் மார்ப! ", "உன் புகழைக் கேள்விப்பபட்டு\nஉணவு உண்ட ஈரக் கையே மறந்துபோன என் சுற்றத்தாரோடு வந்திருக்கிறேன். ", "\n", "\n", "ஆ", "\n", "\n", "நீ எனக்குப் பரிசில் நல்கவேண்டும். ", "என் வறுமைத்\nதுன்பம் நீங்கவேண்டும். ", "கொழுத்த கறியைக் கிழித்து நான் உண்ணவேண்டும். ", "வீடு நிறைய பருத்தி\nமூட்டைகளை அடுக்கி வைத்திருப்பது போல் கொழுப்பு மூடிக்கிடக்கும் கறியை உண்ணவேண்டும். ", "பாம்பு நாக்குப் பிளவுபட்டிருப்பது போல் கிழிந்திருக்கும் என் ஆடையை நீக்கிவிட்டுப்\nபகன்றைப் பூப் போன்ற வெண்ணிறப் புத்தாடையை உடுத்த நல்கவேண்டும். ", "அத்துடன் கெடுதல் இல்லாத செல்வமும்\nநல்கவேண்டும். ", "\n", "\n", "இ", "\n", "\n", "நிலாவைப் போல உருவம் கொண்ட கிணைப்பறையை முழக்கிக்கொண்டு\nஆடுமகள் ஆடுவாள். ", "அவள் இடை போல, கோடைக்காலத்தில் நிலம் வறண்டுபோகும். ", "அப்படிப்பட்ட\nகோடைக்காலத்திலும் காவிரி உன் நாட்டைக் காப்பாற்றும். ", "அப்படிப்பட்ட காவிரிநாட்டுக்கு\nநீ தலைவன். ", "உன் வாள்வீச்சுத் திறனால் ‘வாய்வாள் வளவன்’ என்று போற்றப்படுபவன். நீ நீடூழி\nவாழ்க. வாழ்க என்று நான் பாடுவேன். ", "நீ வழங்குக. – இவ்வாறு புலவர் வேண்டுகிறார். ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "பதிமுதல்", " ", "பழகாப்", " ", "பழங்கண்", " ", "வாழ்க்கைக்", "\n", "\n", "குறு", " ", "நெடுந்", " ", "துணையொடு", "\n", "கூமை", " ", "வீதலின்", ",", "\n", "\n", "குடி", " ", "முறை", " ", "பாடி", ",\n", "ஒய்யென", " ", "வருந்தி", ",", "\n", "\n", "அடல்", " ", "நசை", " ", "மறந்த", "\n", "எம்", " ", "குழிசி", " ", "மலர்க்கும்", "\n", "\n", "கடன்", " ", "அறியாளர்", " ", "பிற", "\n", "நாட்டு", " ", "இன்மையின்", ",                   5", "\n", "\n'", "வள்ளன்மையின்", " ", "எம்", " ", "வரைவோர்", " ", "யார்", "?'\n", "என", ",", "\n", "\n", "உள்ளிய", " ", "உள்ளமொடு", " ", "உலை", "\n", "நசை", " ", "துணையா", ",", "\n", "\n....................\n", "கவகம்", " ", "எல்லாம்", " ", "ஒருபால்", " ", "பட்டென", ",", "\n", "\n", "மலர்", " ", "தார்", " ", "அண்ணல்", "\n", "நின்", " ", "நல்", " ", "இசை", " ", "உள்ளி", ",", "\n", "\n", "ஈர்ங்கை", " ", "மறந்த", " ", "என்", "\n", "இரும்", " ", "பேர்", " ", "ஒக்கல்    10", "\n", "\n", "ஆ", "\n", "\n", "கூர்ந்த", " ", "எவ்வம்", " ", "விட", ",\n", "கொழு", " ", "நிணம்", " ", "கிழிப்ப", ",", "\n", "\n", "கோடைப்", " ", "பருத்தி", " ", "வீடு", "\n", "நிறை", " ", "பெய்த", "\n", "\n", "மூடைப்", " ", "பண்டம்", " ", "மிடை", "\n", "நிறைந்தன்ன", ",", "\n", "\n", "வெண்", " ", "நிண", " ", "மூரி", "\n", "அருள", ", ", "நாள்", " ", "உற", "\n", "\n", "ஈன்ற", " ", "அரவின்", " ", "நா", "\n", "உருக்", " ", "கடுக்கும்", " ", "என்     15", "\n", "\n", "தொன்று", " ", "படு", " ", "சிதாஅர்", "\n", "துவர", " ", "நீக்கி", ",", "\n", "\n", "போது", " ", "விரி", " ", "பகன்றைப்", "\n", "புது", " ", "மலர்", " ", "அன்ன", ",", "\n", "\n", "அகன்று", " ", "மடி", " ", "கலிங்கம்", "\n", "உடீஇ", ", ", "செல்வமும்", ",", "\n", "\n", "கேடு", " ", "இன்று", " ", "நல்குமதி", ",\n", "பெரும", "! ", "மாசு", " ", "இல்", "\n", "\n", "இ", "\n", "\n", "மதி", " ", "புரை", " ", "மாக்", "\n", "கிணை", " ", "தெளிர்ப்ப", " ", "ஒற்றி", ",           20", "\n", "\n", "ஆடுமகள்", " ", "அல்குல்", " ", "ஒப்ப", "\n", "வாடி", ",", "\n", "\n'", "கோடை", " ", "ஆயினும்", ", ", "கோடி", "...............................", "\n", "\n", "காவிரி", " ", "புரக்கும்", " ", "நல்", "\n", "நாட்டுப்", " ", "பொருந", "!", "\n", "\n", "வாய்", " ", "வாள்", " ", "வளவன்", "! ", "வாழ்க", "!\n", "எனப்", "\n", "\n", "பீடு", " ", "கெழு", " ", "நோன்", "\n", "தாள்", " ", "பாடுகம்", " ", "பலவே", ".             25", "\n", "\n", "\n", "\n", "திணை பாடாண் திணை", "; ", "துறை", " ", "கடைநிலை", ".", "\n", "\n", "சோழன்", " ", "குளமுற்றத்துத்", " ", "துஞ்சிய", " ", "கிள்ளிவளவனை", " ", "நல்லிறையனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "I and my family members are in a delicate position, could not move along with other people of the village due to our poverty. ", "Again the thatched top of my house fell down due to age of thatching. ", "There is no rice to cook. ", "Finding no other way I searched for loan that ends in vain. ", "Hence I searched for patron to endow gifts. ", "I have nothing but hope. ", "I come to you with my relatives to have our hand wet by eating something.", "You will endow me with gifts so that I can get rid of from my poverty. ", "I shall eat meat with fat white in color like that of cotton filled in house. ", "My dress turned to pieces like that of the tongue of a snake will be changed to new one pure white in color. ", "Enough wealth is also be allotted to me to enjoy.", "The artist-girl will dance beating her musical drum resembling moon in appearance. ", "She has her waist nullified. ", "The summer season is that of her waist. ", "Even during the period the river Cauvery fertilizes your country. ", "I hail you “Live long”. Please help us.   ", "பாம்பின் பிளவு பட்ட நாக்கு", "இந்த நாக்கு போல் புலவர்", "ஆடை கிழிந்திருந்ததாம்", " ", "\n", "\n", "\n", "\n"]},
{"link": "https://vaiyan.blogspot.com/2015/06/394.html", "title": "புறநானூறு 394", "content": ["\n", "ஏனாதி திருக்குட்டுவன்", "குட்டுவன் தன்னைப் பாடிய புலவருக்குப் போர்யானை\nஒன்றைப் பரிசாக வழங்கினானாம். ", "அந்த யானையைக் கண்டு அஞ்சிப் புலவர் விலகினாராம். ", "புலவர்\nபோதவில்லை என்று விலகுகிறார் என்று எண்ணிய குட்டுவன் மேலும் ஒரு யானையைக் கொடுத்தானாம். ", "அதுமுதல் புலவர் சுற்றம் ‘நெருங்கமுடியாத பரிசில் தந்துவிடுவான்’ என்று எண்ணி அவனிடம்\nபரிசில் கேட்டுச் செல்வதையே விட்டுவிட்டார்களாம்.", "\n", "\n", "புலவர் கூறுகிறார். ", "\n", "\n", "புலவர்களே! ", "குட்டுவன் வையம்\nபுகழும் வள்ளலே ஆயினும் அவனிடம் பரிசில் பெற செல்ல நினைக்காதீர்கள். ", "ஒரு நாள் நிலாவானது\nஇருளைப் போக்கிக்கொண்டிருந்த வைகறை விடியலில் என் கிணைப்பறையில் இசையை முழக்கிக்கொண்டு\nஅவன் ஆளும் வஞ்சிநகரின் பெருமையைப் பாடினேன். ", "\n", "\n", "அவனுக்கு ஒரே மகிழ்ச்சி. ", "\n", "\n", "போர்க்களத்தில் பகைவரைக் கொன்று சினம் தணியாத\nபுலால் நாறும் தந்தத்தை உடைய ஒரு யானையைப் பரிசாக வழங்கினான். ", "அந்த யானையைக் கண்டு\nஅஞ்சி நான் விலகினேன். ", "நான் விலகியதைப் பார்த்த அவன் ", "தான் கொஞ்சமாகக் கொடுத்தமைக்கு\nநாணி ", "மேலும் ஒரு யானையை வழங்கினான். ", "எனவே புலவர்களே! பரிசில் வேண்டி அவனிடம் செல்லாதீர்கள்\n– என்கிறார் புலவர். ", "\n", "\n", "அவனிடம் சென்றால் வேண்டிய அளவு யானைகளைப்\nபரிசாகப் பெறலாம் என்பது கருத்து. ", "குட்டுவன்", "வில்லை மாட்டிக்கொண்டிருக்கும் அவன் மார்பில் சந்தனமும் இருக்கும்.", "அவனுக்கு வெண்கொற்றக் குடை என்பது அவன் நாட்டு வயலில் விளைந்திருக்கும் வெண்ணெல் கதிர்களே.", "தன் வலிமையான கைகளில் வாள் வைத்திருப்பான்.", "முரசு முழக்கத்துடன் தேரில் செல்லும் பழக்கம் கொண்டவன்.", "சொல் விளக்கம்", "வாடா வஞ்சி – வஞ்சிப் பூ வாடும். வாடா வஞ்சி என்று கூறப்படும் இது வஞ்சி நகரம்.", "பாடல் – சொல் பிரிப்புப்\nபதிவு", "\n", "\n", "\n", "\n", "சிலை", " ", "உலாய்", " ", "நிமிர்ந்த", "\n", "சாந்து", " ", "படு", " ", "மார்பின்", ",", "\n", "\n", "ஒலி", " ", "கதிர்க்", " ", "கழனி", "\n", "வெண்குடைக்", " ", "கிழவோன்", ",", "\n", "\n", "வலி", " ", "துஞ்சு", " ", "தடக்", "\n", "கை", " ", "வாய்", " ", "வாள்", " ", "குட்டுவன்", ",", "\n", "\n", "வள்ளியன்", " ", "ஆதல்", " ", "வையகம்", " ", "புகழினும்", ",", "\n", "\n", "உள்ளல்", " ", "ஓம்புமின்", ", ", "உயர்", "\n", "மொழிப்", " ", "புலவீர்", "!    5", "\n", "\n", "யானும்", " ", "இருள்", " ", "நிலாக்", "\n", "கழிந்த", " ", "பகல்", " ", "செய்", " ", "வைகறை", ",", "\n", "\n", "ஒரு", " ", "கண்", " ", "மாக்", "\n", "கிணை", " ", "தெளிர்ப்ப", " ", "ஒற்றி", ",", "\n", "\n", "பாடு", " ", "இமிழ்", " ", "முரசின்", "\n", "இயல்", " ", "தேர்த்", " ", "தந்தை", "\n", "\n", "வாடா", " ", "வஞ்சி", " ", "பாடினேனாக", ",", "\n", "\n", "அகம்", " ", "மலி", " ", "உவகையொடு", "\n", "அணுகல்", " ", "வேண்டி", ",            10", "\n", "\n", "கொன்று", " ", "சினம்", " ", "தணியாப்", "\n", "புலவு", " ", "நாறு", " ", "மருப்பின்", "\n", "\n", "வெஞ்", " ", "சின", " ", "வேழம்", "\n", "நல்கினன்", "; ", "அஞ்சி", "\n", "\n", "யான்", " ", "அது", " ", "பெயர்த்தனென்\nஆகத்", ", ", "தான்", " ", "அது", "\n", "\n", "சிறிது", " ", "என", " ", "உணர்ந்தமை", "\n", "நாணி", ", ", "பிறிதும்", " ", "ஓர்", "\n", "\n", "பெருங்", " ", "களிறு", " ", "நல்கியோனே", ";\n", "அதற்கொண்டு", ",            15", "\n", "\n", "இரும்", " ", "பேர்", " ", "ஒக்கல்", "\n", "பெரும்", " ", "புலம்புறினும்", ",", "\n", "\n'", "துன்", " ", "அரும்", " ", "பரிசில்", "\n", "தரும்", "' ", "என", ",", "\n", "\n", "என்றும்", " ", "செல்லேன்", ", ", "அவன்", "\n", "குன்று", " ", "கெழு", " ", "நாட்டே", ".", "\n", "\n", "\n", "\n", "திணை பாடாண் திணை", "; ", "துறை", " ", "கடைநிலை", ".", "\n", "\n", "கடைநிலை", " ", "ஆயின", " ", "எல்லாம்", "\n", "பாடாண்", " ", "திணை", ".", "\n", "\n", "சோழிய", " ", "ஏனாதி", " ", "திருக்குட்டுவனைக்", " ", "கோனாட்டு", " ", "எறிச்சிலூர்", " ", "மாடலன்", " ", "மதுரைக்", " ", "குமரனார்", " ", "பாடியது", ".", "\n", "\n", "சோழன் சேரநாட்டைத் தன் ஆட்சிக்குக் கீழ் வைத்திருந்த\nகாலத்தில் சோழன் சார்பில் வஞ்சி மாநகரில் இருந்துகொண்டு சேரநாட்டை ஆண்ட மன்னன் ஆதலால்\nஇந்தக் குட்டுவன் ‘சோழிய ஏனாதித் திரு’க்குட்டுவன் என்று விருப்பெயருடன் சேர்த்து வழங்கப்பட்டான்.", " ", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "The poet advises other poets not approach King Kuttuvan in the hope of getting gifts. ", "He explains the cause. ", "Once in a fine morning I (poet) sing songs praising the capital of the king (vanji) along with music of his drum beat. ", "The king came out and gave me a gift of elephant just return from the war-field with blood stained ivory. ", "Being afraid of it, I walked a step behind. ", "The king feels sorry for giving a little amount of gift. ", "So he added another elephant of such kind.", "Though the poet says like this, he indicates to go and get any number of elephants from the king as gifts.   ", "\n", "இது போர்க்களிறு", "இப்படிப்பட்ட ஒரு போர் யானையைப் ", "பரிசாகத் தந்தான் அரசன்", "புலவர் பயந்து பின்வாங்கினார்", "பின்னர் ... ... ", "\n", "\n"]},
{"link": "https://vaiyan.blogspot.com/2015/06/395.html", "title": "புறநானூறு 395", "content": ["பெருஞ்சாத்தன் * தித்தன்", "“என்னைப் பேணுவது போல இந்தப் புலவனையும்\nபேணிப் பாதுகாப்பாயாக” என்று அந்த வள்ளல் தன் மனைவியிடம் கூறினான்.", "\n", "\n", "அ", "\n", "\n", "மென்புல வயலை உழுத ", "உழவர்", " தம் எருதுகளை வன்புல\nமேய்ச்சல் தரையில் மேய விட்டுவிட்டு அங்கு மேய்ந்த முயல் சூட்டையும், தம் வயலில் பிடித்த\nவாளைமீன் அவியலையும் பழைய-சோற்றுடன் சேர்த்து உண்ட பின்னர் அரித்து ஊறிய கள்ளை உண்பர்.\n", "\n", "\n", "ஆ", "\n", "\n", "வீட்டில் வளர்க்கும் கோழியின் குரலொலியைக்\nகேட்டு காட்டுக்கோழியின் இரட்டைக் குரலும், நீர்க்கோழியின் கூவுதலும் கேட்கும் மூவகை\nநிலப்பகுதியை கொண்டது அந்த வள்ளலின் ", "பிடவூர்", " நிலம். ", "\n", "\n", "இ", "\n", "\n", "அவ்வூர் ", "மகளிர்", " மூங்கில் போன்ற தோளை உடையவர்கள்.\nமயில் போன்ற தோற்றச் சாயலை உடையவர்கள். மென்புல நிலத்து விளைச்சலில் கிளியை ஓட்டினால்\nஅந்த ஒலியைக் கேட்டு நன்செய்ச் சேற்றில் மேயும் பறவைகள் பறந்து ஓடும். ", "\n", "\n", "ஈ", "\n", "\n", "இப்படிப் பல வகையான நல்ல நிலங்களின் அழகினைக்\nகொண்டது பிடவூர். ", "\n", "\n", "உயர்வும் விழுமிய சிறப்பும் கொண்டது.", "\n", "\n", "மாறாத புகழ் கொண்ட ", "உறையூருக்குக் கிழக்கில்", "\nஉள்ளது. ", "\n", "\n", "அப்போது அந்நாட்டு அரசன் ", "தித்தன்", ". ", "பெறுதற்கு\nஅரிய நற்பண்புகள் கொண்டவன். ", "சிறிய கண் கொண்ட யானைமேல் தோற்றம் தருபவன். ", "\n", "\n", "பிடவூர் வள்ளல் ‘", "பிடவூர் கிழான்", "’. ", "அவன் மகன்\nபெருஞ்சாத்தன். ", "இந்தச் சாத்தனுக்குப் ‘பெரு’ என்னும் அடைமொழி அவன் செய்யும் கொடையறம்\nபற்றி வழங்கப்பட்டது. ", "புலவர் இவனை ‘", "அறப்பெயர்ச் சாத்தன்", "’ என்றே குறிப்பிடுகிறார். ", "\n", "\n", "இந்த சாத்தனைக் காணும் புலவர் (சாத்தன் இன்னார்\nஎன்று முன்பின் அறியாத காரணத்தால்) தன்னைச் \nசாத்தனுக்கு உறவினன் என்று கூறிக்கொள்கிறார். ", "\n", "\n", "உ", "\n", "\n", "நாள்-பொழுதெல்லாம் வறண்ட நிலப்பகுதியில்\nநடந்துவந்த துன்பத்துடன், வெயில் தணிந்த மாலை வேளையில் அவன் வீட்டு வாயிலில் நின்றுகொண்டு,\nஅரிப்புப் குரல் கேட்கும் தன் தடாரிப் பறையை முழக்கினார். ", "\n", "\n", "ஊ", "\n", "\n", "புலவர் சொல்கிறார். ", "அங்கு நின்ற என்னைப்\nபார்த்து, சிறிது நேரம்கூட நிற்கவில்லை. ", "பெரிதாக என்னிடம் எதும் பேசவும் இல்லை. ", "பெருஞ்செல்வம்\nகொண்டுவருக என ஆணையிட்டான். ", "அத்துடன் விடவில்லை. ", "அவன் அருகில் திருமகள் ", "[பொன்]", " போல் நின்றுகொண்டிருந்த\nதனது மனைவியிடம் சொன்னான். ", "என்னைப்\nபேணுவது போல இவரையும் பேணுக", " என்றான். ", "அதுமுதல் அவனை என்னால் மறக்க முடியவில்லை. ", "பிறரை நினைத்துப்பார்க்கவும் முடியவில்லை.  ", "\n", "\n", "எ", "\n", "\n", "உலகமே சூட்டால் வெம்பிப் போனாலும், பல வகையான\nஎரிமீன்கள் விழுந்து புகைந்து போனாலும், கொக்கு-நகம் போன்ற நெல்லரிசிச் சோற்றை ‘கருனை’ப்\nபறவை சுட்ட வறுவலொடு தருவான். ", "நான் மாந்தி உண்பேன். ", "\n", "\n", "அவனது வயல் விளைச்சல் ஒன்று இரண்டாக அல்லாமல்\n‘வெள்ளம்’ என்னும் பேரெண்ணிக்கையில் பெருகுவதாகுக. ", "\n", "\n", "அவன் முயற்சி இருக்கிறதா, இல்லையா என்று\nதெரியாமல் நான் வாழ்கிறேன். ", "அவன் தாள் வாழ்க! ", "\n", "\n", "அருஞ்சொல்", "\n", "\n", "உவியல் = அவியல்", "\n", "\n", "உறவு = உறவுக்காரர்கள், -\nஆகுபெயர்", "\n", "\n", "கவர்குரல் = சிறிதும் பெரிதுமான\nஇரட்டைக் குரல்", "\n", "\n", "சூடு = சுட்ட வறுவல் கறி", "\n", "\n", "புகவு = உணவு", "\n", "\n", "புலன் = புலம் = நிலம்", "\n", "\n", "பழஞ்சொல்", "\n", "\n", "ஆருந்து = பசியாறும்", "\n", "\n", "இரீஇயுந்து = ஓடிப்போகும்", "\n", "\n", "கூய்ப்பெய்குந்து = கூவும்", "\n", "\n", "வானியல்", "\n", "\n", "எரிமீன் வகைகள்", "\n", "\n", "எரிமீன் = எரியும் பகுதி கொண்ட\nமீன்", "\n", "\n", "குளமீன் = மீன்குளம் பலமீன்\nதொகுதி", "\n", "\n", "தாள்மீன் = மீனின் அடிப்பகுதி,\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "மென்", " ", "புலத்து", " ", "வயல்", "\n", "உழவர்", "\n", "\n", "வன்", " ", "புலத்துப்", " ", "பகடு", "\n", "விட்டு", ",", "\n", "\n", "குறு", " ", "முயலின்", " ", "குழைச்", "\n", "சூட்டொடு", "\n", "\n", "நெடு", " ", "வாளைப்", " ", "பல்", "\n", "உவியல்", ",", "\n", "\n", "பழஞ்", " ", "சோற்றுப்", " ", "புகவு", "\n", "அருந்தி", ",  5", "\n", "\n", "புதல்", " ", "தளவின்", " ", "பூச்", "\n", "சூடி", ",", "\n", "\n................................................................", "\n", "\n...........................", "அரியலாருந்து", ";", "\n", "ஆ", "\n", "\n", "மனைக்", " ", "கோழிப்", " ", "பைம்", "\n", "பயிரின்னே", ",", "\n", "\n", "கானக்", " ", "கோழிக்", " ", "கவர்", "\n", "குரலொடு     10", "\n", "\n", "நீர்க்", " ", "கோழிக்", " ", "கூய்ப்", "\n", "பெயர்க்குந்து", ";", "\n", "\n", "இ", "\n", "\n", "வேய்", " ", "அன்ன", " ", "மென்", "\n", "தோளால்", ",", "\n", "\n", "மயில்", " ", "அன்ன", " ", "மென்", "\n", "சாயலார்", ",", "\n", "\n", "கிளி", " ", "கடியின்னே", ",", "\n", "\n", "அகல்", " ", "அள்ளல்", " ", "புள்", "\n", "இரீஇயுந்து", ";                15", "\n", "\n", "ஈ", "\n", "\n", "ஆங்கு", " ", "அப்", " ", "பல", "\n", "நல்ல", " ", "புலன்", " ", "அணியும்", "\n", "\n", "சீர்", " ", "சான்ற", " ", "விழுச்", "\n", "சிறப்பின்", ",", "\n", "\n", "சிறு", " ", "கண்", " ", "யானைப்", "\n", "பெறல்", " ", "அருந்", " ", "தித்தன்", "\n", "\n", "செல்லா", " ", "நல்", " ", "இசை", "\n", "உறந்தை", "க்", " ", "குணாது", ",", "\n", "\n", "நெடுங்", " ", "கை", " ", "வேண்மான்", "\n", "அருங்", " ", "கடிப்", " ", "பிடவூர்", "     20", "\n", "\n", "அறப்", " ", "பெயர்ச்", " ", "சாத்தன்", " ", "கிளையேம்", ", ", "பெரும", "!", "\n", "\n", "உ", "\n", "\n", "முன்", " ", "நாள்", " ", "நண்பகல்", "\n", "சுரன்", " ", "உழந்து", " ", "வருந்தி", ",", "\n", "\n", "கதிர்", " ", "நனி", " ", "செ", "\n...................................... ", "மாலை", ",", "\n", "\n", "தன்", " ", "கடைத்", " ", "தோன்றி", ",\n", "என்", " ", "உறவு", " ", "இசைத்தலின்", ",", "\n", "\n", "தீம்", " ", "குரல்", "......... ", "கின்", "\n", "அரிக்", " ", "குரல்", " ", "தடாரியொடு", ",              25", "\n", "\n", "ஊ", "\n", "\n", "ஆங்கு", " ", "நின்ற", " ", "எற்கண்டு", ",", "\n", "\n", "சிறிதும்", " ", "நில்லான்", ", ", "பெரிதும்", " ", "கூறான்", ",", "\n", "\n", "அருங்", " ", "கலம்", " ", "வரவே", "\n", "அருளினன்", " ", "வேண்டி", ",", "\n", "\n...........", "யென", " ", "உரைத்தன்றி", " ", "நல்கி", ",\n", "தன்", " ", "மனைப்", "\n", "\n", "பொன்", " ", "போல்", " ", "மடந்தையைக்", "\n", "காட்டி", ",", " '", "இவனை    30", "\n", "\n", "என்", " ", "போல்", " ", "போற்று", "'", " ", "என்றோனே", ";\n", "அதற்கொண்டு", ",", "\n", "\n", "அவன்", " ", "மறவலேனே", "; ", "பிறர்", "\n", "உள்ளலேனே", ";", "\n", "\n", "எ", "\n", "\n", "அகன்", " ", "ஞாலம்", " ", "பெரிது", "\n", "வெம்பினும்", ",", "\n", "\n", "மிக", " ", "வானுள்", " ", "எரி", " ", "தோன்றினும்", ",", "\n", "\n", "குள", " ", "மீனொடு", "ம்", "\n", "தாள்", " ", "புகையினும்", ",                        35", "\n", "\n", "பெருஞ்", " ", "செய்", " ", "நெல்லின்", "\n", "கொக்கு", " ", "உகிர்", " ", "நிமிரல்", "\n", "\n", "பசுங்", " ", "கண்", " ", "கருனைச்", "\n", "சூட்டொடு", " ", "மாந்தி", ",", "\n", "\n'", "விளைவு", " ", "ஒன்றோ", " ", "வெள்ளம்", "\n", "கொள்க", "!' ", "என", ",", "\n", "\n", "உள்ளதும்", " ", "இல்லதும்", " ", "அறியாது", ",", "\n", "\n", "ஆங்கு", " ", "அமைந்தன்றால்", "; ", "வாழ்க", ",\n", "அவன்", " ", "தாளே", "!       40", "\n", "\n", "\n", "\n", "மிகப் பெரிய பாடல்", "\n", "\n", "திணை பாடாண் திணை", "; ", "துறை", " ", "கடைநிலை", ".", "\n", "\n", "சோழநாட்டுப்", " ", "பிடவூர்", " ", "கிழார்", " ", "மகன்", " ", "பெருஞ்சாத்தனை", " ", "மதுரை", " ", "நக்கீரர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "“Host the poet as you hosting me”, the philanthropist says to his wife.", "The philanthropist was living in the village Pidavur, situated on the eastern side of Uraiyr, the capital of Chola country. ", "It is a pleasant village with three kinds of tracks. ", "The people living there enjoy eating water-floating cooked-rice along with fries of swordfish and hare after leaving their oxen to grass in plateau. ", "If a tamed hen of cock raises its voice, the wild hen or cock and the hen or cock in water raises its voice as reply.  ", "   ", "If a girl makes sound to prevent the harvest from parrots’ stealing the yield of rainfall, the birds eating prey in wetland will fly away. ", "Such a blend of land tracks, the village has.", "The poet searching patron to save him, met the ideal man (Sattan, the hero of the poem) in front of his house. ", "Without knowing who he is, the poet informed him, he is a relative to the patron.  ", "    ", "He played his music instrument in the evening after his laborious walk on the whole day. ", "The patron did not make him wait even a moment. ", "He ordered for a lot of wealth to be given to the poet. ", "He said to his wife to gourd the poet as she treats him.", "Even in dry season fell after comets’ fall, he has the habit of providing food with rice and fry of swordfish and Karunai-bird.", "The poet feels happy in saying he knows nothing than his patron-ship.", "\n", "எரிமீன் = எரியும் பகுதி கொண்ட மீன்", "\n", "குளமீன் = மீன்குளம் பலமீன் தொகுதி", "தாள்மீன் = மீனின் அடிப்பகுதி,", "\n"]},
{"link": "https://vaiyan.blogspot.com/2015/06/396.html", "title": "புறநானூறு 396", "content": ["\n", "வாட்டாற்று எழினியாதன்", "வாட்டாறு படுகை நிலத்தை ஆண்டுவந்த வாட்டாற்று எழினியாதன் சிறந்த வள்ளல்", " ", "நானும் மற்றவர்களும்\nவாழ்த்திக்கொண்டே இருக்கும்படி ", "கொடை வழங்கிக்கொண்டே இருக்க வேண்டும் – என்கிறார் புலவர்.", "\n", "\n", "அ", "\n", "\n", "வாட்டாற்று வளம் ", "நிலத்தின் கீழ் உள்ள நீர்\nமீனை வழங்கும். ", "நிலத்தின் மேலே பொழியும் நீர் மலர்களைப் பூக்கச் செய்யும். ", "கழி என்னும்\nநீர்நிலைகளைச் சுற்றியுள்ள வயல்களில் அரிப்பறை முழக்கிக் கதிர்களை உண்ண வரும் பறவைகளை\nஓட்டுவர். ", "அந்த ஒலியைக் கேட்டு கடலில் இறை தேடும் மென்பறைப் புள்ளினம் பயந்து பறந்தோடும். ", "அங்குள்ள மனைகளில் வாழும் கோசர் குடிமக்கள் பூத்தேன் கள்ளையும், இனிக்கும் தேறல் நறவையும்\nஉண்டு மகிழ்ந்து குரவைக் கூத்து ஆடுவர்.  ", "இப்படிப்பட்ட வளம் நிறைந்த ஊர் ", "வாட்டாறு", ".", "\n", "\n", "ஆ", "\n", "\n", "இந்த ஊரில் வாழ்ந்த வள்ளல் எழினியாதன். ", "எழினி\nமகன் ஆதன். ", "இவன் உள்ளத்தில் தெம்பு இல்லாதவர்களுக்கு வலிமைத் துணையாக விளங்குவான். ", "உறவினர் இல்லாதவர்களுக்கு உறவினனாக இருந்து உதவுவான். ", "இவனது வெற்றிவேல் இவற்றை உண்டாக்கித்\nதரும். ", "பெருமானே! ", "அவனைப் பாடிக் கிணையிசை முழக்குபவர்கள் நாங்கள். ", "\n", "\n", "இ", "\n", "\n", "இப்படிச் சொன்னதும் அவன் வழங்கியதை எப்படிச்\nசொல்லுவேன். ", "கொழுத்த மீனைச் சுட்டுத் தந்ததைச் சொல்லட்டுமா? ", "முயல் கறியை நெய்ப்பொங்கலோடு\nதந்ததைச் சொல்லட்டுமா? ", "தானியக் கூட்டைத் திறந்துவிட்டு மூடாமல் வேண்டிய அளவு எடுத்துக்கொள்ளுங்கள்\nஎன்றானே அதனைச் சொல்லட்டுமா? ", "எதனைச் சொல்ல? ", "\n", "\n", "ஈ", "\n", "\n", "என் சுற்றம் அருந்தும்படியும், அள்ளிப் பிறருக்குத்\nதரும்படியும் அவன் வழங்கினான். ", "நாங்கள் ஆக்குவதற்கு அளவு ", "[கங்கு]", " உண்டு. ", "அவன் வழங்கியதற்கு அளவே இல்லை. ", "அவன் தன் கொடையை மழையாகப் பொழிந்தான். ", "நாங்கள் வானத்து மீன்கள் போல இருந்தோம். ", "அவன்\nவெண்மையான முழுநிலாப் போல இருந்தான். ", "இப்படியே அவன் என்றென்றும் விளங்கவேண்டும். ", "கலங்கி\nமாசுபடாத புகழுடன் விளங்கவேண்டும். ", "\n", "\n", "உ", "\n", "\n", "நானும் வாழ்த்த வேண்டும். ", "பிறரும் வாழ்த்த\nவேண்டும். ", "வாழ்த்தும்படி அவன் நல்ல செல்வ-வளத்தை வழங்கிக்கொண்டே இருக்கவேண்டும். ", "\n", "\n", "பழந்தமிழ்", "\n", "\n", "இரியுந்து = இரியும், ஓடும்", "\n", "\n", "ஓப்புந்து = ஓப்பும், ஓட்டும் ", "\n", "\n", "தாங்குந்து = தாங்கும்", "\n", "\n", "பூக்குந்து = பூக்கும்", "\n", "\n", "மகிழுந்து = மகிழும்", "\n", "\n", "வழங்குந்து = வழங்கும்", "\n", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "கீழ்", " ", "நீரான்", " ", "மீன்", "\n", "வழங்குந்து", ";", "\n", "\n", "மீ", " ", "நீரான்", ", ", "கண்", "\n", "அன்ன", ", ", "மலர்", " ", "பூக்குந்து", ";", "\n", "\n", "கழி", " ", "சுற்றிய", " ", "விளை", "\n", "கழனி", ",", "\n", "\n", "அரிப்", " ", "பறையான்", " ", "புள்", "\n", "ஓப்புந்து", ";", "\n", "\n", "நெடுநீர்", " ", "கூஉம்", " ", "மணல்", " ", "தண்", "\n", "கான்    5", "\n", "\n", "மென்", " ", "பறையான்", " ", "புள்", "\n", "இரியுந்து", ";", "\n", "\n", "நனைக்", " ", "கள்ளின்", " ", "மனைக்", "\n", "கோசர்", "\n", "\n", "தீம்", " ", "தேறல்", " ", "நறவு", "\n", "மகிழ்ந்து", ",", "\n", "\n", "தீம்", " ", "குரவைக்", " ", "கொளைத்", "\n", "தாங்குந்து", ";", "\n", "\n", "ஆ", "\n", "\n", "உள்", " ", "இலோர்க்கு", " ", "வலி", "\n", "ஆகுவன்", ",               10", "\n", "\n", "கேள்", " ", "இலோர்க்குக்", " ", "கேள்", "\n", "ஆகுவன்", ",", "\n", "\n", "கழுமிய", " ", "வென்", " ", "வேல்", "\n", "வேளே", ",", "\n", "\n", "வள", " ", "நீர்", " ", "வாட்டாற்று", " ", "எழினியாதன்", ";", "\n", "\n", "கிணையேம்", ", ", "பெரும", "!", "\n", "\n", "இ", "\n", "\n", "கொழுந்", " ", "தடிய", " ", "சூடு", "\n", "என்கோ", "?        15", "\n", "\n", "குறு", " ", "முயலின்", " ", "நிணம்", "\n", "பெய்தந்த", "\n", "\n", "நறு", " ", "நெய்ய", " ", "சோறு", "\n", "என்கோ", "?", "\n", "\n", "திறந்து", " ", "மறந்த", " ", "கூட்டுமுதல்", "\n", "\n", "முகந்து", " ", "கொள்ளும்", " ", "உணவு", "\n", "என்கோ", "?  20", "\n", "\n", "ஈ", "\n", "\n", "அன்னவை", " ", "பல", " ", "பல", "\n", "\n...................................................", "ருநதய", "\n", "\n", "இரும்", " ", "பேர்", " ", "ஒக்கல்", "\n", "அருந்து", " ", "எஞ்சிய", "\n", "\n", "அளித்து", " ", "உவப்ப", ", ", "ஈத்தோன்", "\n", "எந்தை", ";", "\n", "\n", "எம்மோர்", " ", "ஆக்கக்", " ", "கங்கு\nஉண்டே", ";           25", "\n", "\n", "மாரி", " ", "வானத்து", " ", "மீன்", "\n", "நாப்பண்", ",", "\n", "\n", "விரி", " ", "கதிர", " ", "வெண்", "\n", "திங்களின்", ",", "\n", "\n", "விளங்கித்", " ", "தோன்றுக", ", ", "அவன்", " ", "கலங்கா", " ", "நல்", "\n", "இசை", "!", "\n", "\n", "உ", "\n", "\n", "யாமும்", " ", "பிறரும்", " ", "வாழ்த்த", ",\n", "நாளும்", "\n", "\n", "நிரைசால்", " ", "நன்", " ", "கலன்", " ", "நல்கி", ",          30", "\n", "\n", "உரை", " ", "செலச்", " ", "சிறக்க", ",\n", "அவன்", " ", "பாடல்சால்", " ", "வளனே", "!", "\n", "\n", "\n", "\n", "திணை பாடாண் திணை", "; ", "துறை", " ", "கடைநிலை", ".", "\n", "\n", "வாட்டாற்று", " ", "எழினியாதனை", " ", "மாங்குடி", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "The groundwater donates fishes while the rain water makes the flowers. ", "The people beat their drum to drive away the birds from yielding farms; the sound of which frighten the birds in lagoons. ", "House-dwellers dance enjoying drinks of various kinds. ", "That is the beauty of the village ‘Vattaru’.      ", "Philanthropist Eliniyatan will give friendship of strength to weak fellow; being kith and kin to orphans. ", "His victorious spear does these kinds of help. ", "The poet identifies himself as his man, he is.   ", "He adds; which kind of gift shall I inform; he gave us fire-cooked fish; rabbit-meat fried in ghee and opened grain-shore to take enough; endow enough to third person etc.   ", "He donated as rain. ", "We were there as stars in sky and he as full-moon. ", "I and others hail him “long live with his habits of this kind”.", "\n", "வாட்டாறு கோயில்", "\n", "\n", "\n"]},
{"link": "https://vaiyan.blogspot.com/2015/06/397.html", "title": "புறநானூறு 397", "content": ["\n", "கிள்ளிவளவன்", "பாசறையில் துயின்ற மன்னனைப்\nபுலவர் தன் கிணை முழக்கத்துடன் பாடித் துயில் எழுப்பினார். ", "எழுந்த மன்னன் புலவருக்குப்\nபரிசில் வழங்குகிறான். ", "பெற்ற புலவர் மன்னனை வாழ்த்துகிறார். ", "இதுதான் பாடலின் செய்தி. .", " ", "\n", "\n", "அ", "\n", "\n", "வெள்ளி முளைத்துவிட்டது. ", "மரக்கிளை உச்சிக்கூட்டில்\nஇருக்கும் பறவைகள் ஒலி எழுப்புகின்றன. ", "பொய்கையில் தாமரைப் பூ கண்விழித்து மலர்கிறது. ", "ஒளி பெருகுவதால் கண் சுருங்குகிறது. ", "பாசறையில் முரசும் வலம்புரிச்சங்கும் முழங்குகின்றன. ", "மின்னும் வேல்கள் இருளைப் பின்னுக்குத் தள்ளிக் காலை வேளையில் மிளிர்கின்றன. ", "\n", "\n", "“கோட்டைகள் பலவற்றைக் கொண்டவனே! துயில் எழுக!”\nஎன்று கூறி என் கிணைப்பறையை முழக்கிக்கொண்டு அவன் (அரசன்) வாயிலில் தோன்றினேன்.  ", "\n", "\n", "ஆ", "\n", "\n", "பரிசில் நாடி வந்தவன் என்று என்னை அவன் உணர்ந்துகொண்டான். ", "நெய்யில் பொறித்த ஆட்டுக்கறி, சிறிய கிண்ணத்தில் தேறல், பாம்பு உரித்த தோல் போல் தோன்றும்\nபூப் போட்ட ஆடை முதலான அரிய செல்வங்களை வழங்கினான். ", "மழை பொழிவது போல் கைம்மாறு கருதாமல்\nவழங்கினான். ", "வேனில் காலம் போல வறண்டு கிடந்த என் வறுமைச் சூடு தணிந்தது. ", "\n", "\n", "இ", "\n", "\n", "அவன் பெயர் வளவன். ", "பொன்னால் செய்த பூணைப்\nபுயத்தில் அணிந்திருக்கும் வளவன். ", "அவன் நாடு வலம்படு தீவு ", "(மூன்று பக்கம் நீர் கொண்டதீவு)", " ", "அவன் கையிலே வேல் வைத்திருப்பான். ", "அறுதொழில் அந்தணர் தீ வளர்க்கும் நாடு அவன் நாடு. ", "வயலில்களில் தாமரை பூத்துக்கிடக்கும்\nநாடு. ", "\n", "\n", "ஈ", "\n", "\n", "கடல் அலை வற்றிப்போனால் எனக்கென்ன? ", "சூரியன்\nதென்திசையில் தோன்றினால் எனக்கென்ன? ", "நான் அஞ்சவேண்டியதில்லை. ", "தன் வெற்றி வேல் கொண்டு\nபோரில் பகைவரைச் சாய்க்கும் அவன் நிழலில் இருக்கிறேனே. ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "வெள்ளியும்", " ", "இரு", " ", "விசும்பு", " ", "ஏர்தரும்", "; ", "புள்ளும்", "\n", "\n", "உயர்", " ", "சினைக்", " ", "குடம்பைக்", " ", "குரல்", " ", "தோற்றினவே", ";", "\n", "\n", "பொய்கையும்", " ", "போது", " ", "கண்", " ", "விழித்தன", "; ", "பைபயச்", "\n", "\n", "சுடரும்", " ", "சுருங்கின்று", ", ", "ஒளியே", "; ", "பாடு", " ", "எழுந்து", "\n", "\n", "இரங்குரல்", " ", "முரசமொடு", " ", "வலம்புரி", " ", "ஆர்ப்ப", ",       5", "\n", "\n", "இரவுப்", " ", "புறங்கண்ட", " ", "காலைத்", " ", "தோன்றி", ",", "\n", "\n", "எஃகு", " ", "இருள்", " ", "அகற்றும்", " ", "ஏமப்", " ", "பாசறை", ",", "\n", "\n", "வைகறை", " ", "அரவம்", " ", "கேளியர்", "! '", "பல", " ", "கோள்", "\n", "\n", "செய்", " ", "தார்", " ", "மார்ப", "! ", "எழுமதி", " ", "துயில்", "' ", "என", ",", "\n", "\n", "தெண்", " ", "கண்", " ", "மாக்", " ", "கிணை", " ", "தெளிர்ப்ப", " ", "ஒற்றி", ",      10", "\n", "\n", "நெடுங்", " ", "கடைத்", " ", "தோன்றியேனே", "; ", "அது", " ", "நயந்து", ",", "\n", "\n", "ஆ", "\n", "\n", "'", "உள்ளி", " ", "வந்த", " ", "பரிசிலன்", " ", "இவன்", "' ", "என", ",", "\n", "\n", "நெய்யுறப்", " ", "பொரித்த", " ", "குய்யுடை", " ", "நெடுஞ்", " ", "சூடு", ",", "\n", "\n", "மணிக்", " ", "கலன்", " ", "நிறைந்த", " ", "மணம்", " ", "நாறு", " ", "தேறல்", ",", "\n", "\n", "பாம்பு", " ", "உரித்தன்ன", " ", "வான்", " ", "பூங்", " ", "கலிங்கமொடு", ",                               15", "\n", "\n", "மாரி", " ", "அன்ன", " ", "வண்மையின்", " ", "சொரிந்து", ",", "\n", "\n", "வேனில்", " ", "அன்ன", " ", "என்", " ", "வெப்பு", " ", "நீங்க", ",", "\n", "\n", "அருங்", " ", "கலம்", " ", "நல்கியோனே", "; ", "என்றும்", ",", "\n", "\n", "இ", "\n", "\n", "செறுவில்", " ", "பூத்த", " ", "சேயிதழ்த்", " ", "தாமரை", ",", "\n", "\n", "அறு", " ", "தொழில்", " ", "அந்தணர்", " ", "அறம்", " ", "புரிந்து", " ", "எடுத்த     20", "\n", "\n", "தீயொடு", " ", "விளங்கும்", " ", "நாடன்", ", ", "வாய்", " ", "வாள்", "\n", "\n", "வலம்", " ", "படு", " ", "தீவின்", " ", "பொலம்", " ", "பூண்", "\n", "வளவன்", ";", "\n", "\n", "ஈ", "\n", "\n", "எறி", " ", "திரைப்", " ", "பெருங்", " ", "கடல்", " ", "இறுதிக்கண்", " ", "செலினும்", ",", "\n", "\n", "தெறு", " ", "கதிர்க்", " ", "கனலி", " ", "தென்", " ", "திசைத்", " ", "தோன்றினும்", ",", "\n", "\n", "'", "என்", "?' ", "என்று", " ", "அஞ்சலம்", ", ", "யாமே", "; ", "வென்", " ", "வேல்           25", "\n", "\n", "அருஞ்", " ", "சமம்", " ", "கடக்கும்", " ", "ஆற்றல்", " ", "அவன்", "\n", "\n", "திருந்து", " ", "கழல்", " ", "நோன்", " ", "தாள்", " ", "தண்", " ", "நிழலேமே", ".", "\n", "\n", "\n", "\n", "திணை பாடாண் திணை", "; ", "துறை", " ", "பரிசில்விடை", "; ", "கடைநிலை", "\n", "விடையும்", " ", "ஆம்", ".", "\n", "\n", "சோழன்", " ", "குளமுற்றத்துத்", " ", "துஞ்சிய", " ", "கிள்ளிவளவனை", " ", "எருக்காட்டூர்த்", " ", "தாயங்கண்ணனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "The poet awakes the king in sleep by his melodious praising song playing his drum music.", "The sun rises. ", "The birds in nest are singing. ", "Raising light makes the eyes shrink. ", "Please hear the sounds in royal band and blowing conch. ", "Let your eyes open.", "On hearing the poet’s voice and music the king realizes the aim of the poet. ", "The king gives the poet meat fried in ghee to eat, wine in cup to drink and fine dress like self-removed skin of a snake to wear.", "The king appears wearing a kind of anklet in his arm and spear in his hand. ", "His country is fertile with lotus in field of paddy. ", "Again it is holy by the Brahmins performing sacred fire.   ", "The poet having received gifts from the king, says, ‘what will affect me suppose the sun rises in south direction; I feel comfort under the ruling shadow of this king Valavan.", "\n", "காலையில் பறவைகள் ஒலி எழுப்பும்", "இவை உறங்குவோரை எழுப்பும்", "ஒலிகளாம் ", "\n", "\n"]},
{"link": "https://vaiyan.blogspot.com/2015/06/398.html", "title": "புறநானூறு 398", "content": ["\n", "பாயல் கோ * சேரமான் வஞ்சன்", "பாணர் விடியற்கால வேளையில்\nயாழில் பண் கூட்டிப் பாடுவர்.", "இப்பாடல் இந்தத் தமிழரின் பண்பாட்டை\nவிளக்குகிறது.", "\n", "\n", "அ", "\n", "\n", "நிலா மறைய வெள்ளி முளைத்து வளரும் காலம். ", "புள்ளியிட்ட மயிர்ப்பள்ளி கொண்ட சேவல் கூவி விடியற்காலம் என்று சொல்லிக்கொண்டிருந்தது. ", "குளத்துப் பூக்களின் மொட்டு விரிந்துகொண்டிருந்தது. ", "பாணர் தம் கைத்திறத்தால் யாழிசை\nஎழுப்பிக் கடமையைச் செய்துகொண்டிருந்தனர். ", "வைகறைப் பொழுது யாமப் பொழுதைப் பின்னுக்குத்\nதள்ளி முன்னேறிக்கொண்டிருந்தது. ", "சேர அரசன் வஞ்சன் பரிசில் நாடி வந்தவர்களுக்கு வரிசை\n", "(சிறப்பு)", " செய்துகொண்டிருந்தான். ", "அவன் சொன்ன சொல்\n", "[வாய்மொழி]", " தவறாதவன்.\n", "\n", "\n", "ஆ", "\n", "\n", "நண்பர்கள் [நகைவர்] நுழைவதைத் தவிர, பகைவர்\nயாரும், பெயர் பெற்ற அவன் பழமையான ஊரை, புலி இரை தேடச் சென்றுவிட்ட குகை போல எண்ணிக்கொண்டு\nநுழையமாட்டார்கள்.   ", "\n", "\n", "இ", "\n", "\n", "நிலாப் போலத் தோற்றம் கொண்ட தடாரிப்பறையை\nமுழக்கிக்கொண்டு பரிசில் வேண்டுவோர் ஏந்திக்கொண்டிருக்கும் சாக்குப் போன்ற கொள்கலன்களை\nவஞ்சன் தன் கொடைப்பொருள்களால் நிறைத்துக்கொண்டிருந்தான். ", "\n", "\n", "ஈ", "\n", "\n", "‘என்னிடம் வராமல் இருந்துவிடாதீர்கள்’ –\nஎன்று சொல்லிக்கொண்டே அவன் வரவேற்றான். ", "புலவரின் சிறுமையைப் போக்க வாய்ப்புக் கிடைத்தமைக்காகப்\nபெரிதும் மகிழ்ந்தான். ", "அவனது மகிழ்ச்சி முகத்தில் வெளிப்பட்டது. ", "மாசு படிந்து என் இடையில்\nஇருந்த ஆடையை நீக்கிவிட்டுப் புகையை முகந்து வைத்தது போல் காணப்பட்ட ஆடையை உடுத்தச்செய்தான். ", "என் உண்கலம் நெருப்பைப் போல் காய்ந்து கிடந்தது. ", "அதில் நிழல் விழுவது போலத் தேறல்கள்ளை\nஊற்றினான். ", "எனக்காக எடுத்துவரச் செய்து ஊற்றினான். ", "அவன் உண்ணுவதற்காகச் சுட்டு வைத்திருந்த\nமான்கறி, ", "கருனைப்பறவைக் கறி, கொக்கு-நகம் போல் தோன்றும் நெல்லஞ்சோறு ஆகியவற்றைத் தந்தான். ", "என் சுற்றத்தாரெல்லாம் உண்ணும்படித் தந்தான். ", "\n", "\n", "உ", "\n", "\n", "அவனுக்கு மலை போல் அகன்ற மார்பு. ", "அதில் உலகையே\nவிளங்கச்செய்யும் மணியாரம். ", "அது நாகமணியால் ஆனது. ", "அவன் பண்பால் மிகவும் உயர்ந்தவன். ", "பலரும் பாராட்டும்படி அருள்புரிபவன். ", "\n", "\n", "அருவி பாயும் பாயல்மலை அரசன். ", "\n", "\n", "\n", "\n", "இந்தப் பாயல்மலை இக்காலத்தில் கேரள மாநிலத்திலுள்ள வைநாடு என்னும் பகுதியில் ", "அஞ்சுகுன்று", " என்னும் பெயருடன் விளங்கிவருவதாக ஔவை சு துரைசாமிப்பிள்ளை குறிப்பிகிறார். ", "\n", "\n", "அஞ்சுகுன்று இருப்பிடம் ", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "மதி", " ", "நிலாக்", " ", "கரப்ப", ", ", "வெள்ளி", " ", "ஏர்தர", ",", "\n", "\n", "வகை", " ", "மாண்", " ", "நல்", " ", "இல்", "........................", "\n", "\n", "பொறி", " ", "மயிர்", " ", "வாரணம்", " ", "பொழுது", " ", "அறிந்து", " ", "இயம்ப", ",", "\n", "\n", "பொய்கைப்", " ", "பூ", " ", "முகை", " ", "மலர", ", ", "பாணர்", "\n", "\n", "கை", " ", "வல்", " ", "சீறியாழ்", " ", "கடன்", " ", "அறிந்து", " ", "இயக்க", ",         5", "\n", "\n", "இரவுப்", " ", "புறம்", " ", "பெற்ற", " ", "ஏம", " ", "வைகறை", ",", "\n", "\n", "பரிசிலர்", " ", "விசையெ … … … ", "\n", "\n", "வரிசையின்", " ", "இறுத்த", " ", "வாய்மொழி", " ", "வஞ்சன்", ",", "\n", "\n", "ஆ", "\n", "\n", "நகைவர்", " ", "குறுகின்", " ", "அல்லது", ", ", "பகைவர்க்குப்", "\n", "\n", "புலியினம்", " ", "மடிந்த", " ", "கல்", " ", "அளை", " ", "போல", ",  10", "\n", "\n", "துன்னல்", " ", "போகிய", " ", "பெரும்", " ", "பெயர்", " ", "மூதூர்", ",", "\n", "\n", "இ", "\n", "\n", "மதியத்து", " ", "அன்ன", " ", "என்", " ", "அரிக்", " ", "குரல்", " ", "தடாரி", ",", "\n", "\n", "இரவுரை", " ", "நெடுவார்", " ", "அரிப்ப", " ", "வட்டித்து", ",", "\n", "\n", "உள்ளி", " ", "வருநர்", " ", "கொள்கலம்", " ", "நிறைப்போய்", "!", "\n", "\n", "ஈ", "\n", "\n", "'", "தள்ளா", " ", "நிலையை", " ", "ஆகியர்", " ", "எமக்கு", "' ", "என    15", "\n", "\n", "என்", " ", "வரவு", " ", "அறீஇ", ",", "\n", "\n", "சிறிதிற்குப்", " ", "பெரிது", " ", "உவந்து", ",", "\n", "\n", "விரும்பிய", " ", "முகத்தன்", " ", "ஆகி", ", ", "என்", " ", "அரைத்", "\n", "\n", "துரும்பு", " ", "படு", " ", "சிதாஅர்", " ", "நீக்கி", ", ", "தன்", " ", "அரைப்", "\n", "\n", "புகை", " ", "விரிந்தன்ன", " ", "பொங்கு", " ", "துகில்", " ", "உடீஇ", ",         20", "\n", "\n", "அழல்", " ", "கான்றன்ன", " ", "அரும்", " ", "பெறல்", " ", "மண்டை", ",", "\n", "\n", "நிழல்", " ", "காண்", " ", "தேறல்", " ", "நிறைய", " ", "வாக்கி", ",", "\n", "\n", "யான்", " ", "உண", " ", "அருளல்", " ", "அன்றியும்", ", ", "தான்", " ", "உண்", "\n", "\n", "மண்டைய", " ", "கண்ட", " ", "மான்", " ", "வறைக்", " ", "கருனை", ",", "\n", "\n", "கொக்கு", " ", "உகிர்", " ", "நிமிரல்", " ", "ஒக்கல்", " ", "ஆர", ",                         25", "\n", "\n", "உ", "\n", "\n", "வரை", " ", "உறழ்", " ", "மார்பின்", ", ", "வையகம்", " ", "விளக்கும்", ",", "\n", "\n", "விரவு", " ", "மணி", " ", "ஒளிர்வரும்", ", ", "அரவு", " ", "உறழ்", " ", "ஆரமொடு", ",", "\n", "\n", "புரையோன்", " ", "மேனிப்", " ", "பூத்தசல", ".......................", "\n", "\n", "முரைசெல", " ", "அருளியோனே", "\n", "\n", "........................", "யருவிப்", " ", "பாயல்", " ", "கோ", "வே", ". 30", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "கடைநிலை", ".", "\n", "\n", "சேரமான்", " ", "வஞ்சனைத்", " ", "திருத்தாமனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "It is a fine morning. ", "The moon sets; Venus rises. ", "The cock is crowing. ", "Buds in ponds are blooming. ", "Musicians are playing their instruments. ", "The king Vanjan is offering gifts in turn as usual.  ", "Friends can enter freely into his palace; where the fronts could not.", "The king is filling the bags of the musicians by wealth of gifts.   ", "He is advising them “Be not hesitating to approach”. ", "He feels for having the chance of donating. ", "This benevolent feeling reflects in his face. ", "He removes the dirty cloths of hosts and makes them dress new cloths like smoke. ", "He fills their plates with foods which makes shadow like pleasant feeling in hot sun-heat at their dry plats. ", "First he gave them a kind of wine called ‘teral’ and then fried deer-meat, karunai-bird chick and cooked rice seemed like the nail of crane-bird.  ", "He, in his broad chest, wears a sting made of a diamond named after ‘snake’ which reflects light everywhere. ", "He is man of magnanimous ruling the country surrounding the mountain ‘Payal’.  ", "\n", "இக்கால அஞ்சுகுன்னு (வையாடு - கேரளம்)", "சங்ககாலப் பாயல்மலை", "சேரமான் வஞ்சன் இருந்துகொண்டு ஆண்ட மலை. ", "\n", "\n", "\n"]},
{"link": "https://vaiyan.blogspot.com/2015/06/399.html", "title": "புறநானூறு 399", "content": ["\n", "\n", "தாமான் தோன்றிக்கோ * கிள்ளிவளவன்", "\n", "கிள்ளிவளவனிடம் செல்லும் புலவர் முடவனான்\nதான் ஏறிச் செல்லும் வண்டியை இழுக்கும் எருது ஒன்று வேண்டும் என்றார். ", "\n", "\n", "\n", "\n", "அரசன் தாமான்\nதோன்றிக்கோவோ வானத்து மீன் போல் மேயும் ஆனிரைகளையும், ஏறிச்செல்லும் ஊர்தியையும் வழங்கினான். ", "\n", "\n", "\n", "\n", "தாமான் தோன்றிக்கோன் புலவு ", "[அவிப்புழுக்கல்]", "\n", "(பிரியாணி)", " வழங்குவான். ", "\n", "\n", "\n", "\n", "இதனை உண்டு களிப்பில் கிடப்பவர்களுக்கு\nகளிப்புத் தெளிய பழஞ்சோறு தருவான். ", "\n", "\n", "\n", "\n", "அன்று புலவருக்கு நோன்புநாள். ", "\n", "\n", "அவன் தந்த மீன்பிரியாணி\nகடவுளுக்குப் படைக்கப்படக் கூடாத உணவு என்று புலவர் உண்ண மறுத்தார். ", "\n", "\n", "\n", "\n", "என்றாலும் அவன்\nகொடை என்பதால் கோலில் கட்டிய தன் பையில் வாங்கி முடிந்துகொண்டார். வாழ்த்தினார்.", " ", "\n", "\n", "\n", "\n", "அ", "\n", "\n", "\n", "\n", "பிரியாணி", "\n", "\n", "\n", "\n", "சமைக்கும்\nபெண் அளக்காமல் நெல்லை முகந்துகொண்டு வருவாள். ", "\n", "\n", "பூண் போட்ட உலக்கையால் குற்றி அரிசியாக்குவாள். ", "\n", "\n", "புளித்த காடிநீர் ஊற்றி உலை வைப்பாள். ", "\n", "\n", "புளிப்புக்காக மாம்பழம் போடுவாள். ", "\n", "\n", "வரால்மீன்\nகறித்துண்டுகளும் போடுவாள். ", "\n", "\n", "வள்ளைக்கீரை, பாகல்காய், பாதிரிப்பூ ஆகிய இனங்களை ஆய்ந்து\n", "(வேண்டாப் பகுதியைக் களைந்து தூய்மைப்படுத்தி)", "\nஅரிசியோடு போட்டுப் பிரியாணி சமைப்பாள்.", "\n", "\n", "\n", "\n", "\n", "ஆ", "\n", "\n", "\n", "\n", "களிமயக்கம் தீர", "\n", "\n", "\n", "\n", "தோன்றிக்கோன்\nஇவற்றைப் படைப்பான். ", "\n", "\n", "உண்ட மயக்கத்தில் உறங்கினால் மயக்கம் தெளியப் பழையசோறு தருவான். ", "\n", "\n", "நான் காவிரி பாயும் நாட்டுக்கு அரசன் அழியாப் புகழ் கொண்ட கிள்ளிவளவனை நினைத்துப் போய்க்கொண்டிருக்கிறேன்\nஎன்றேன். ", "\n", "\n", "\n", "\n", "இ", "\n", "\n", "\n", "\n", "பண்டமாற்று", "\n", "\n", "\n", "\n", "மூங்கிலில்\nகட்டிய தூண்டில் போட்டுப் பிடித்துவந்த மீனை விற்றுப் பண்டமாற்றாக வாங்கிவந்த இனிப்பு\nஇல்லாத புளி போட்டுச் சமைத்த கூழ் உணவை சில உணவுவேளைகளில் உண்ணாமல் வைத்திருந்து உண்ணும்\nபழக்கம் உடையவர்கள் நாங்கள். ", "\n", "\n", "\n", "\n", "மனம் அழிந்து ஒரு மூலையில் படுத்துக் கிடந்தேன். ", "\n", "\n", "\n", "\n", "தோன்றிக்கோன்\nகொடையைப் பெற்றுக்கொண்ட பின் பிறரிடம் பரிசில் பெறச் செல்வதை விட்டுவிட்டேன். ", "\n", "\n", "\n", "\n", "ஈ", "\n", "\n", "\n", "\n", "கடவுள் உணவு", "\n", "\n", "\n", "\n", "தோன்றிக்கோன்\nஅறநெறியாளர்க்கெல்லாம் மேம்பட்ட அறனாளி. ", "\n", "\n", "மறவர்கட்கெல்லாம் மேம்பட்ட மறனாளி. ", "\n", "\n", "போர்-மள்ளர்களுக்கெல்லாம்\nமேம்பட்ட மள்ளன். ", "\n", "\n", "தொன்றுதொட்ட மறக்குடி மகன். ", "\n", "\n", "பரந்துகிடக்கும் புகழை வெளிப்படுத்தினான். ", "\n", "\n", "“விரும்பிய உணவை உண்க” என்றான். ", "\n", "\n", "மீன் கலந்த உணவைக் கடவுட்குப் படைக்கும் பழக்கம் இல்லை. ", "\n", "\n", "அன்றைய நோன்பு நாளில் நான் அதனைத் தொடவில்லை. ", "\n", "\n", "என்றாலும் நான் கோலில் மாட்டிய என்\nபையில் வாங்கிக்கொண்டேன். ", "\n", "\n", "\n", "\n", "உ", "\n", "\n", "\n", "\n", "வண்டிமாடு", "\n", "\n", "\n", "\n", "சேற்று\nநிலத்திலும் வண்டி [தேர்] இழுக்கும் எருது ஒன்று வேண்டியே வந்திருக்கிறேன் என்றேன்.\n", "இது கிள்ளிவளவனிடம்\nசெல்ல உதவும் போலும்.", "\n", "\n", "\n", "\n", "\n", "\n", "தான்தோன்றிமலை", "\nகருவூரை அடுத்து உள்ளது", "\nதாமான்தோன்றி மலை என்பது", "\nஇதன்  சங்ககாலப் பெயர்", "\nதாமான் தோன்றிக்கோ இதன்", "\nசங்ககால அரசன்", "\nதா மான் (தாவும் மான்)", "\nதோன்றும் மலை", "\nகொட்டும் அருவி இப்போது", "\nஇல்லை ", "\n", "\n", "\n", "\n", "ஊ", "\n", "\n", "\n", "\n", "பசுக்கூட்டம்", "\n", "\n", "\n", "\n", "தோன்றிக்கோன்\nபல எருதுகளைத் தந்தான். ", "\n", "\n", "பசுக்கூட்டத்தோடு தந்தான். ", "\n", "\n", "வானத்தில் பூத்திருக்கும் மீன் போன்று\nவிளங்கும் பல ஆனிரைகளைத் தந்தான். ", "\n", "\n", "எருதினைப் பூட்டுவதற்கு வண்டியும் தந்தான். ", "\n", "\n", "\n", "\n", "அருவி கொட்டும் உயர்ந்த மலையுச்சிகள் கொண்ட\nதோன்றிமலை அரசன் அந்தத் தோன்றிக்கோன். ", "\n", "\n", "\n", "\n", "\nபாடல் – சொல் பிரிப்புப்\nபதிவு", "\n", "\n", "\n", "\n", "அ", "\n", "\n", "அடு", " ", "மகள்", " ", "முகந்த", " ", "அளவா", " ", "வெண்ணெல்", "\n", "\n", "தொடி", " ", "மாண்", " ", "உலக்கைப்", " ", "பரூஉக்", " ", "குற்று", " ", "அரிசி", "\n", "\n", "காடி", " ", "வெள்", " ", "உலைக்", " ", "கொளீஇ", ", ", "நீழல்", "\n", "\n", "ஓங்கு", " ", "சினை", " ", "மாவின்", " ", "தீம்", " ", "கனி", " ", "நறும்", " ", "புளி", ",", "\n", "\n", "மோட்டு", " ", "இரு", " ", "வராஅல்", " ", "கோட்டு", " ", "மீன்", " ", "கொழுங்", " ", "குறை", ",                          5", "\n", "\n", "செறுவின்", " ", "வள்ளை", ", ", "சிறு", " ", "கொடிப்", " ", "பாகல்", ",", "\n", "\n", "பாதிரி", " ", "ஊழ்", " ", "முகை", " ", "அவிழ்", " ", "விடுத்தன்ன", "\n", "\n", "மெய்", " ", "களைந்து", ", ", "இனனொடு", " ", "விரைஇ", ",", "\n", "\n", "மூழ்ப்பப்", " ", "பெய்த", " ", "முழு", " ", "அவிழ்ப்", " ", "புழுக்கல்", ",", "\n", "\n", "ஆ", "\n", "\n", "அழிகளின்", " ", "படுநர்", " ", "களி", " ", "அட", " ", "வைகின்", ",   10", "\n", "\n", "பழஞ்சோறு", " ", "அயிலும்", " ", "முழங்கு", " ", "நீர்ப்", " ", "படப்பைக்", "\n", "\n", "காவிரிக்", " ", "கிழவன்", ", ", "மாயா", " ", "நல்", " ", "இசைக்", "\n", "\n", "கிள்ளிவளவன்", "\n", "உள்ளி", ", ", "அவற்", " ", "படர்தும்", ";", "\n", "\n", "இ", "\n", "\n", "செல்லேன்", " ", "செல்லேன்", ", ", "பிறர்", " ", "முகம்", " ", "நோக்கேன்", ";", "\n", "\n", "நெடுங்", " ", "கழைத்", " ", "தூண்டில்", " ", "விடு", " ", "மீன்", " ", "நொடுத்து", ",           15", "\n", "\n", "கிணைமகள்", " ", "அட்ட", " ", "பாவல்", " ", "புளிங்கூழ்", "\n", "\n", "பொழுது", " ", "மறுத்து", " ", "உண்ணும்", " ", "உண்டியேன்", ", ", "அழிவு", " ", "கொண்டு", ",", "\n", "\n", "ஒரு", " ", "சிறை", " ", "இருந்தேன்", "; ", "என்னே", "! '", "இனியே", ",", "\n", "\n", "ஈ", "\n", "\n", "அறவர்", " ", "அறவன்", ", ", "மறவர்", " ", "மறவன்", ",", "\n", "\n", "மள்ளர்", " ", "மள்ளன்", ", ", "தொல்லோர்", " ", "மருகன்", ",             20", "\n", "\n", "இசையின்", " ", "கொண்டான்", ", ", "நசை", " ", "அமுது", " ", "உண்க", "' ", "என", ",", "\n", "\n", "மீப்", " ", "படர்ந்து", " ", "இறந்து", ", ", "வன்", " ", "கோல்", " ", "மண்ணி", ",", "\n", "\n", "வள்", " ", "பரிந்து", " ", "கிடந்த", ".......................", "மணக்க", "\n", "\n", "விசிப்புறுத்து", " ", "அமைந்த", " ", "புதுக்", " ", "காழ்ப்", " ", "போர்வை", ",", "\n", "\n", "அலகின்", " ", "மாலை", " ", "ஆர்ப்ப", " ", "வட்டித்து", ",                        25", "\n", "\n", "கடியும்", " ", "உணவு", " ", "என்னக்", " ", "கடவுட்கும்", " ", "தொடேன்", ",", "\n", "\n", "உ", "\n", "\n", "'", "கடுந்", " ", "தேர்", " ", "அள்ளற்கு", " ", "அசாவா", " ", "நோன்", " ", "சுவல்", "\n", "\n", "பகடே", " ", "அத்தை", " ", "யான்", " ", "வேண்டி", " ", "வந்தது", "' ", "என", ",", "\n", "\n", "ஒன்று", " ", "யான்", " ", "பெட்டாஅளவை", ", ", "அன்றே", "\n", "\n", "ஊ", "\n", "\n", "ஆன்று", " ", "விட்டனன்", " ", "அத்தை", ", ", "விசும்பின்    30", "\n", "\n", "மீன்", " ", "பூத்தன்ன", " ", "உருவப்", " ", "பல்", " ", "நிரை", "\n", "\n", "ஊர்தியொடு", " ", "நல்கியோனே", "; ", "சீர்", " ", "கொள", "\n", "\n", "இழுமென", " ", "இழிதரும்", " ", "அருவி", ",", "\n", "\n", "வான்", " ", "தோய்", " ", "உயர்", " ", "சிமைத்", " ", "தோன்றிக்", " ", "கோ", "வே", ".", "\n", "\n", "\n", "\n", "திணை பாடாண் திணை; ", "துறை பரிசில் விடை.", "\n", "\n", "தாமான் தோன்றிக் கோனை ", "ஐயூர் முடவனார் ", "பாடியது.", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "\n", "\n", "\n", "\n", "The poet, a lame man intends to go to King KilliValavn’s palace. ", "\n", "\n", "He asked a bull to pull his cart even through the marsh land. ", "\n", "\n", "The request was laid before the King TamanTontriKon. ", "\n", "\n", "\n", "\n", "But the King Kon endowed a herd of cows and oxen to his credit.", "\n", "\n", "\n", "\n", "The habit of King Kon", "\n", "\n", "\n", "\n", "The woman in his country will take paddy without measuring, pounds it to separate rice, cook in old sour-tasted water adding mango fruit and sword-fish along with a kind of green Vallai, bitter gourd and fragrant flower Patiri. ", "\n", "\n", "\n", "\n", "One who eats the food will feel kick. ", "\n", "\n", "\n", "\n", "After some time the donor will provide him water floating cooked rice of old in order to remove the kick.  ", "\n", "\n", "\n", "\n", "The king will supply this kind of mixed food to host. ", "\n", "\n", "\n", "\n", "One day he supplied the poet this kind of food. ", "\n", "\n", "\n", "\n", "On that day the poet adopted a kind of festive. ", "\n", "\n", "\n", "\n", "It was the food with fish that cannot be offered to God. ", "\n", "\n", "Hence the poet refused it to eat but packed it to carry.", "\n", "\n", "\n", "\n", "Then the poet revealed his intention of meeting the Chola king KilliValavan for which he is in need of getting ox to pull his chariot. ", "\n", "\n", "\n", "\n", "The donor gives him many as the number of stars in the sky.       ", "\n", "\n", "\n", "\n", "The poet says, he used to live fishing by hook and sell it to exchange paddy. ", "\n", "\n", "For many days, the poet will have to remain without food in time. ", "\n", "\n", "On getting the donated wealth of cattle, the poet says, he is in a good position that need not approach any other men to spend his life span.    ", "\n", "\n", "\n", "\n", "\n", "ஐயூர் முடவனார் எங்கிருந்து எங்குச் சென்றார்", "\n", "இது மூங்கில் கா", "இரு பக்கக் கா", "ஒரு பக்கம் மட்டும் பாரம் இருக்கும் கா உண்டு", "கட்டுச்சோற்றை ஒருபக்கக் காவில் கொண்டுசெல்வர்", "தோன்றிக்கோன் தந்த உணவைப் புலவர் ஒருபக்கக் காவில் ஏற்றுக்கொண்டார்", "\n", "\n", "மீப்", " ", "படர்ந்து", " ", "இறந்து", ", ", "வன்", " ", "கோல்", " ", "மண்ணி", ",", "\n", "\n", "வள்", " ", "பரிந்து", " ", "கிடந்த", ".......................", "மணக்க", "\n", "\n", "விசிப்புறுத்து", " ", "அமைந்த", " ", "புதுக்", " ", "காழ்ப்", " ", "போர்வை", ",", "\n", "\n", "அலகின்", " ", "மாலை", " ", "ஆர்ப்ப", " ", "வட்டித்து", ",", "  ", "\n", "\n", "\n", "\n", "மேலிருந்து தொங்கும் வலிமையான கோலில் கட்டப்பட்டிருக்கும் கா", "\n", "\n", "போர்வைத் துணியால் இழுத்துக் கட்டப்பட்ட கா", "\n", "\n", "தூக்க முடிந்த அளவு உணவை மாலை போல் தொங்கவிட்டுக் கட்டிக்கொண்டார் புலவர்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/400.html", "title": "புறநானூறு 400", "content": ["\n", "நலங்கிள்ளி", "அ", "சோழன் நலங்கிள்ளி ", "மகிழ்ச்சி-உலா செல்லும் தன் கப்பல்", "களை\n", "[கலிவங்கம்]", " ஆற்றுக்\nகழிமுகத்தில் நாட்டப்பட்டுள்ள வெற்றி-வேள்வித் தூண்களில் கட்டி நிறுத்துவான். ", "பகையை\nஒழிப்பது அவன்தன் கடமை. ", "இவன் பிறரது பசிப்பகையையும் ஒழித்துக்கட்டுகிறானே!", "\n", "\n", "ஆ", "\n", "\n", "என் இசைக் கருவியை இசைக்கும் மரபுப்படி முழக்கினேன். ", "அது 15 நாள் வளர்ந்து நிறைவுள்ள நிலாவைப் போல இருந்தது.", "\n", "\n", "ஆ", "\n", "\n", "இரவுக் காலத்தின் கடைசி நேரம். ", "பலரும் உறங்கிக்கொண்டிருந்தனர். ", "அவன் ", "(நலங்கிள்ளி)", " மட்டும் உறங்கவில்லை. ", "உலகைக் காக்கவேண்டிய\nபொறுப்பு அவனிடம் இருக்கிறதே. ", "அவன் என் இசையைக் கேட்டான். ", "அவன்தான் என் தலைவன். ", "நான்\nமுழக்கியது ‘தெண்’-ஒலி எழுப்பும் கிணை. ", "அதன் ஒலியைக் கேட்டது முதல் அவனது வேட்கை தணியாமல்\n", "[தண்டாது]", " பெருகிற்று. ", "நான் அணிந்திருந்த பழையதாகிக் கிழிந்துபோன என் ஆடையைக் களைந்துவிட்டுப் புத்தாடை உடுக்கச்செய்தான். ", "அவன் தந்த கலிங்க நாட்டுப் புத்தாடை என் இடையில் இருப்பதைப் பார்த்துப் பார்த்து மகிழ்ந்தான். ", "பன்னாடை நாரில் வடிகட்டிய தேறலைப் பருகச்செய்து மகிழ்ந்தான். ", "பிறகு பொழுது போவதே தெரியவில்லை. ", "ஊர் மக்களோடு பழகவும் இல்லை. ", "\n", "\n", "இ", "\n", "\n", "தன் பகையைப் போக்கிக்கொள்வது அவன் கடமை. ", "அத்துடன் பிறரது பசிப்பகையையும் போக்குபவனாகத் திகழ்கிறான். ", "\n", "\n", "ஈ", "\n", "\n", "மறவர் மகிழ்ச்சி கொள்ளும் [மலிந்த] வேள்வித்தூண் \\\\ போர் வெற்றி", "கேள்வி (வடமொழி) ஓதும் வேள்வித்தூண் ", "அவை அவன் நாட்டு நீர்த்துறைகளில் இருந்தன. ", "கடலிலிருந்து\nஆற்றிலுள்ள தெளிந்த நீரைச் சீத்துக்கொண்டு வந்த வங்கக் கப்பல்களை அவன் அந்த வேள்வித்\nதூண்களில் கட்டி நிறுத்துவான். ", "கட்டி நிறுத்தும் புதுப்பொருள் வரவு மிக்க ஊர் (காவிரிப்பூம்பட்டினம்)\nஅவன் ஊர். ", "\n", "\n", "\n", "\n", "பழந்தமிழ்", "மகிழ்தூங்குந்து = மகிழ்ச்சி ஊசலாடும்.", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "அ", "\n", "\n", "மாக", " ", "விசும்பின்", " ", "வெண்", "\n", "திங்கள்", "\n", "\n", "மூ", " ", "ஐந்தான்", " ", "முறை", "\n", "முற்ற", ",", "\n", "\n", "கடல்", " ", "நடுவண்", " ", "கண்டன்ன", "\n", "என்", "\n", "\n", "இயம்", " ", "இசையா", ", ", "மரபு", "\n", "ஏத்தி", ",", "\n", "\n", "ஆ", "\n", "\n", "கடைத்", " ", "தோன்றிய", " ", "கடைக்", "\n", "கங்குலான்     5", "\n", "\n", "பலர்", " ", "துஞ்சவும்", " ", "தான்", "\n", "துஞ்சான்", ",", "\n", "\n", "உலகு", " ", "காக்கும்", " ", "உயர்", "\n", "ெ", "..........", "க்", "\n", "\n", "கேட்டோன்", ", ", "எந்தை", ", ", "என்", " ", "தெண்", "\n", "கிணைக்", " ", "குரலே", ";", "\n", "\n", "கேட்டதற்கொண்டும்", ", ", "வேட்கை", " ", "தண்டாது", ",", "\n", "\n", "தொன்று", " ", "படு", " ", "சிதாஅர்", "\n", "மருங்கு", " ", "நீக்கி", ",    10", "\n", "\n", "மிகப்", " ", "பெருஞ்", " ", "சிறப்பின்", "\n", "வீறு", ".......", "\n", "\n...........................................................", "லவான", "\n", "\n", "கலிங்கம்", " ", "அளித்திட்டு", " ", "என்", " ", "அரை", " ", "நோக்கி", ",", "\n", "\n", "நார்", " ", "அரி", " ", "நறவின்", "\n", "நாள்", " ", "மகிழ்", " ", "தூங்குந்து", ";", "\n", "\n", "போது", " ", "அறியேன்", ", ", "பதிப்", "\n", "பழகவும்", ",            15", "\n", "\n", "இ", "\n", "\n", "தன்", " ", "பகை", " ", "கடிதல்", "\n", "அன்றியும்", ", ", "சேர்ந்தோர்", "\n", "\n", "பசிப்", " ", "பகை", " ", "கடிதலும்", "\n", "வல்லன்", " ", "மாதோ", ";", "\n", "\n", "ஈ", "\n", "\n", "மறவர்", " ", "மலிந்த", " ", "த", ".............................................", "\n", "\n", "கேள்வி", " ", "மலிந்த", " ", "வேள்வித்", "\n", "தூணத்து", ",", "\n", "\n", "இருங்", " ", "கழி", " ", "இழிதரு", "........\n", "கலி", " ", "வங்கம் 20", "\n", "\n", "தேறு", " ", "நீர்ப்", " ", "பரப்பின்", "\n", "யாறு", " ", "சீத்து", " ", "உய்த்து", ",", "\n", "\n", "துறைதொறும்", " ", "பிணிக்கும்", " ", "நல்", " ", "ஊர்", ",", "\n", "\n", "உறைவு", " ", "இன்", " ", "யாணர்", ",........\n", "கிழவோனே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "இயன்மொழி", ".", "\n", "\n", "சோழன் நலங்கிள்ளியைக் ", "கோவூர் கிழார் ", "பாடியது.\n", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "The king roped stand his cruise with the post of victory stand erected at the bank of river (Cauvery). ", "He drives away his enemies. ", "It is his duty. ", "Along with this he used to drive away the hungry of others. ", "It is his benevolence. ", "The poet stats; one fine morning on full-moon day I played my drum instrument. ", "The people were sleeping. ", "But he did not. ", "He is planning his duty. ", "He heard my music. ", "He comes to me and makes me redressed with the new cloths brought from Kalinga country, removing the old turned ones. ", "He gave me a kind of toddy. ", "After eating I forgot the world.", "Do you want to know who he is; he is the king of a bliss country where his cruise is stand erected with a rope tied with victory pillar at which the warriors enjoy and Brahmans reciting hymns in Sanskrit.     ", "\n", "இது இக்கால உலாக்கப்பல்", "கலிவங்கம் என்பது இதன் சங்ககாலப் பெயர்", "நலங்கிள்ளி தன் கலிவங்கத்தை", "ஆற்றங்கரை வெற்றித் தூண்களில்", "கட்டி நிறுத்தி வைத்திருந்தான்", "\n", "\n"]},
{"link": "https://vaiyan.blogspot.com/2014/10/022.html", "title": "புறநானூறு 22 ", "content": ["\n", "சேரமான் யானைக்கட்சேய் மாந்தரஞ்சேரல் இரும்பொறை", "களிறு", "\n", "\n", "தொங்கும் கை, ", "பெருமித நடை, ", "ஒலிக்கும் மணி, ", "மேலே வளைந்து உயர்ந்திருக்கும் கொம்பு, ", "பிறை போன்ற நெற்றி, ", "சினம் கொண்ட பார்வை, ", "விரிந்த\nகாலடி, ", "பருத்த கழுத்து, ", "தேன் சிந்தும் மலை போல வண்டு மொய்க்க ஒழுகும் மதநீர், ", "இரும்பைப்\nபோன்ற தலை, வலிமை ", "ஆகியவற்றைக் கொண்ட உன் வாலிபக் களிறு ", "அதன் நிலைகளத்தில் கட்டிக்\nகிடக்கிறது. ", "\n", "\n", "பால் ஒழுகும் நிலா போன்று ", "மாலை தொங்கும்\nஉன் வெண்கொற்றக் குடை ", "காப்பு இல்லாமல் அதன் நிழலில் நீ காப்போர் உறங்குகின்றனர்.", "\n", "\n", "நெல்லோடு வேயப்பட்ட நெல்லந்தாள் கூரை வீடும், ", "கருப்பஞ் சருகு வேய்ந்த கூரை வீடுகளும் ", "தனித்தனியே ", "விழாக் கொண்டாடப்பட்ட களம் போலப் ", "பொலிவுடன் காட்சி தருகின்றன.   ", "\n", "\n", "உலக்கையால் குற்றும் பாடல் ஒலி கேட்கிறது.", "\n", "\n", "போர் இல்லாததால் சினம் கொண்ட மக்கள் ", "தும்பைப்\nபூவையும் பனம்பூவையும் சூடிக்கொண்டு ", "குரவை ஆடி மகிழும் ஒலி ", "கடலொலி போல முழங்கிக்கொண்டே\nஇருக்கிறது. ", "\n", "\n", "நீயோ வாயில் காப்பு இல்லாத பாசறையில் இருக்கிறாய்.", "\n", "\n", "அங்கு வேந்தர்கள் உனக்குத் தந்த திறைப் பொருள்களை ", "உன் அரசுச் சுற்றத்தாருக்கு வழங்கி மகிழ்கிறாய்.", "\n", "\n", "கொல்லிமலை நாட்டை வென்ற பின்னர் ", "உனக்கு இந்த\nநிலை.", "\n", "\n", "வேழநோக்கு", "\n", "\n", "போர் இல்லாத இந்த அமைதிப் பார்வைதான் வேழநோக்கு.", "\n", "\n", "இது விறல் நோக்கு. (வெற்றிப் பெருமித நோக்கு)", "\n", "\n", "அதனால் நீ வேழ நோக்கின் விறல் வெஞ்சேய்!", "(யானை நோக்குடைய வெற்றியும் ", "விரும்பத்தக்க சாயலும் கொண்ட முருகன்)", "\n", "\n", "வாழிய", ", ", "பெரும! ", "\n", "\n", "உன் படைப்புகளும் வாழ்க.", "\n", "\n", "உன்னைப் பாடிய என் நாக்கு ", "வேறு யாரையும்\nபாடாவண்ணம் ", "எனக்குக் கொடை வழங்குபவன் நீ.", "\n", "\n", "நீ மாந்தரஞ்சேரல் இரும்பொறை.", "\n", "\n", "நீ பாதுகாக்கும் நாடு ", "வானுலகம் போல மகிழ்ச்சியில்\nதிளைக்கிறது ", "எனச் சொல்லக் கேட்டு வந்து காண்கிறேன்.", "\n", "\n", "சினம் இல்லாமல் மற்றவர் நிலத்தில் படை நடத்தி\nநீடு வாழ்வாயாக!", "\n", "\n", "\n", "\n", "பாடல்", "\n", "\n", "\n", "\n", "தூங்கு கையான் ஓங்கு நடைய", ",", "\n", "\n", "உறழ் மணியான் உயர் மருப்பின", ",", "\n", "\n", "பிறை நுதலான் செறல் நோக்கின", ",", "\n", "\n", "பா அடியான் பணை எருத்தின", ",", "\n", "\n", "தேன் சிதைந்த வரை போல", ",", "\n", "\n", "மிஞிறு ஆர்க்கும் கமழ் கடாத்து", ",", "\n", "\n", "அயறு சோரும் இருஞ் சென்னிய", ",", "\n", "\n", "மைந்து மலிந்த மழ களிறு", "\n", "\n", "கந்து சேர்பு நிலைஇ வழங்க", ";", "\n", "\n", "பாஅல் நின்று கதிர் சோரும்", "\n", "\n", "வான் உறையும் மதி போலும்", "\n", "\n", "மாலை வெண் குடை நீழலான்", ",", "\n", "\n", "வாள் மருங்கு இலோர் காப்பு உறங்க", ";", "\n", "\n", "அலங்கு செந்நெல் கதிர் வேய்ந்த", "\n", "\n", "ஆய் கரும்பின் கொடிக் கூரை", ",", "\n", "\n", "சாறு கொண்ட களம் போல", ",", "\n", "\n", "வேறு வேறு பொலிவு தோன்ற", ";", "\n", "\n", "குற்று ஆனா உலக்கையான்", "\n", "\n", "கலிச் சும்மை வியல் ஆங்கண்", ",", "\n", "\n", "பொலந் தோட்டுப் பைந் தும்பை", "\n", "\n", "மிசை அலங்கு உளைய பனைப் போழ் செரீஇ", ",", "\n", "\n", "சின மாந்தர் வெறிக் குரவை", "\n", "\n", "ஓத நீரின் பெயர்பு பொங்க", ";", "\n", "\n", "வாய் காவாது பரந்து பட்ட", "\n", "\n", "வியன் பாசறைக் காப்பாள!", "\n", "\n", "வேந்து தந்த பணி திறையான்", "\n", "\n", "சேர்ந்தவர்தம் கடும்பு ஆர்த்தும்", ",", "\n", "\n", "ஓங்கு கொல்லியோர்", ", ", "அடு பொருந!", "\n", "\n", "வேழ நோக்கின் விறல் வெஞ் சேஎய்!", "\n", "\n", "வாழிய", ", ", "பெரும! நின் வரம்பு இல் படைப்பே", ",", "\n", "\n", "நிற் பாடிய வயங்கு செந் நாப்", "\n", "\n", "பின் பிறர் இசை நுவலாமை", ",", "\n", "\n", "ஓம்பாது ஈயும் ஆற்றல் எம் கோ!", "\n", "\n'", "மாந்தரஞ்சேரல் இரும்பொறை ஓம்பிய நாடே", "\n", "\n", "புத்தேள் உலகத்து அற்று", "' ", "எனக் கேட்டு\nவந்து", ",", "\n", "\n", "இனிது கண்டிசின்", "; ", "பெரும! முனிவு இலை", ",", "\n", "\n", "வேறு புலத்து இறுக்கும் தானையொடு", ",", "\n", "\n", "சோறு பட நடத்தி நீ துஞ்சாய்மாறே!", "\n", "திணையும் துறையும் அவை", "; ", "துறை\nஇயன்மொழியும் ஆம்.", "சேரமான் யானைக்கட்சேய் மாந்தரஞ்சேரல் இரும்பொறையைக் ", "குறுங் கோழியூர்\nகிழார் பாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "வேழநோக்கு", "\n", "\n", "\n", "\n"]},
{"link": "https://vaiyan.blogspot.com/2014/10/019.html", "title": "புறநானூறு 19 ", "content": ["\n", "பாண்டியன்", " ", "நெடுஞ்செழியன்", "வெற்றிவேல் கொண்ட செழியனே", "!", "\n", "\n", "\n", "தமிழரோடு தமிழர்", " மோதிக்கொண்ட ", "தலையாலங்கானப்\nபோரில்", " ", "நீ தனியொருவனாகவே பல உயிர்களை மாய்த்திருக்கிறாய்", ". ", "இது எமன் தனியனாகச் செய்யும்\nசெயல் போன்றது", ".", "பெரிய கல் அடித்து விழும்படி ", "வேட்டுவன் புலிக்குப்\nபொறி வைப்பான். ", "புலி தானே வரும்போது அந்தக் கல்லில் அடிபட்டு விழும்", "நீ அந்தப் ", "பெருங்கல்\nஅடார்", " போன்றவன் நீ. ", "தானே வந்து பகைவர் விழக் கொல்பவன் நீ ", "எனவே உன் மார்பை விரும்பித் தழுவினேன். ", "நீ உன்னை எதிர்த்த ஏழு அரசர்களைத் ", "தலையாலங்கானப்\nபோரில் வென்றவன். ", "அந்தப் போரில் ", "என் கணவனும் புதல்வரும் மாண்டனர். ", "இனி நமக்கு என்ன\nஇருக்கிறது ", "என்று ", "மகளிர் கசிந்து அழுவதைப் பார்த்துக் ", "கூற்றுவனே மனம் இரங்கிய போர்க்களம்\nஅது.  ", "அந்தப் போர்க்களத்தில் அம்புகள் ", "குருவிக்கூட்டம்\nபோல யானைமீது பாய்ந்தன. ", "புண்பட்ட யானையின் துதிக்கையும் வாயும் ", "துண்டிக்கப்பட்டு ", "உழும்\nகலப்பை போல நிலத்தில் கிடந்தன.", "\n", "\n", "\n", "\n", "இப்படி வென்ற ", "கவசமும் ஆரமும் தாங்கிய ", "உன்\nமார்பைத் தழுவினேன் ", "பாதுகாப்பாயாக.", "\n", "\n", "\n", "\n", "பாடல்", "\n", "\n", "\n", "\n", "இமிழ் கடல் வளைஇய ஈண்டு அகன் கிடக்கை", ",", "\n", "\n", "தமிழ் தலைமயங்கிய தலையாலங்கானத்து", ",", "\n", "\n", "மன் உயிர்ப் பன்மையும்", ", ", "கூற்றத்து\nஒருமையும்", ",", "\n", "\n", "நின்னொடு தூக்கிய வென் வேல் செழிய!", "\n", "\n'", "இரும் புலி வேட்டுவன் பொறி அறிந்து மாட்டிய", "\n", "\n", "பெருங் கல் அடாரும் போன்ம்", "' ", "என விரும்பி", ",", "\n", "\n", "முயங்கினேன் அல்லனோ", ", ", "யானே மயங்கிக்", "\n", "\n", "குன்றத்து இறுத்த குரீஇ இனம் போல", ",", "\n", "\n", "அம்பு சென்று இறுத்த அரும் புண் யானைத்", "\n", "\n", "தூம்புடைத் தடக் கை வாயொடு துமிந்து", ",", "\n", "\n", "நாஞ்சில் ஒப்ப", ", ", "நிலம் மிசைப் புரள", ",", "\n", "\n", "எறிந்து களம் படுத்த ஏந்து வாள் வலத்தர்", "\n", "\n", "எந்தையொடு கிடந்தோர்", ", ", "எம் புன் தலைப் புதல்வர்", ";", "\n", "\n'", "இன்ன விறலும் உளகொல்", ", ", "நமக்கு", "?' ", "என", ",", "\n", "\n", "மூதில் பெண்டிர் கசிந்து அழ", ", ", "நாணி", ",", "\n", "\n", "கூற்றுக் கண்ணோடிய வெருவரு பறந்தலை", ",", "\n", "\n", "எழுவர் நல் வலம் கடந்தோய்! நின்", "\n", "\n", "கழூஉ விளங்கு ஆரம் கவைஇய மார்பே", "?", "\n", "திணை வாகை", "; ", "துறை அரச வாகை.", "பாடியவர்", " – ", "குடபுலவியனார்", "பாடல்", " ", "பெற்றவர்", " – ", "பாண்டியன்", " ", "நெடுஞ்செழியன்", "\n", "\n\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "தூம்புடைத் தடக் கை ", "வாயொடு துமிந்து", ", ", "நாஞ்சில் ஒப்ப", "பாடல் அடி", "\n", "\n", "\n", "\n"]},
{"link": "https://vaiyan.blogspot.com/2014/10/015_3.html", "title": "புறநானூறு 16", "content": ["\n", "இராசசூயம் வேட்ட பெருநற்கிள்ளி", "மழவர் என்போர் போர்வீரர்கள். ", "அவர்களை வணக்கிய\nசெய்தி இப்ப்பாடலில் கூறப்பட்டுள்ளது.", "\n", "செயல்திறம் மிக்க குதிரைப்படை, ", "மழைமேகம்\nபோன்ற காலால்-படை ", "ஆகியவை முரியும்படி போரிட்டான்.", "அவர்களது விளைவயல்களில் ", "தம் குதிரைகளை மேயவிட்டான்.", "அவர்களது வீட்டுக்குப் பயன்படுத்திய மரங்களை ", "எரிக்கும் விறகாக்கிக்கொண்டான்.", "காவல் மிக்க அவர்களது நீர்த் துறைகளில் ", "களிறுகளைக்\nகுளிக்கும்படிச் செய்தான்.", "பட்டப்பகலில் அவன் ஊரை எரிக்கும் தீ ", "மாலையில்\nசூரியன் மறையும்போது தோன்றுவது போல ", "வானத்தைச் செந்நிறம் கொள்ளச் செய்தது.", "நிலத்தில் துகள் பரக்கச்செய்யும் ", "வரம்பில்லாத\nபெரும்படை கொண்டவன்.", "யாரையும் துணைக்குச் சேர்த்துக்கொள்ளாமல் ", "தானே வெற்றி கண்டவன்.", "கையிலே புலால் நாறும் வாள்.", "மார்பிலே சந்தனம்.", "கடவுள் முருகன் போல் சீற்றமும் உருவமும்\nகொண்டவன்.", "\n", "\n", "\n", "\n", "வள்ளை, ஆம்பல், பகன்றை, பாகல், கரும்பு ", "ஆகியவற்றைக்\nகொண்ட வயல்நாடு பாழாகும்படி ", "எரி ஊட்டினான்.", "\n", "\n", "இதற்கு உதவியது இவனது யானை.", "\n", "\n", "\n", "பாடல்", "\n", "\n", "வினை மாட்சிய விரை புரவியொடு", ",", "\n", "\n", "மழை உருவின தோல் பரப்பி", ",", "\n", "\n", "முனை முருங்கத் தலைச் சென்று", ", ", "அவர்", "\n", "\n", "விளை வயல் கவர்பூட்டி", ",", "\n", "\n", "மனை மரம் விறகு ஆகக்", "\n", "\n", "கடி துறை நீர்க் களிறு படீஇ", ",", "\n", "\n", "எல்லுப் பட இட்ட சுடு தீ விளக்கம்", "\n", "\n", "செல் சுடர் ஞாயிற்றுச் செக்கரின் தோன்ற", ",", "\n", "\n", "புலம் கெட இறுக்கும் வரம்பு இல் தானை", ",", "\n", "\n", "துணை வேண்டாச் செரு வென்றி", ",", "\n", "\n", "புலவு வாள்", ", ", "புலர் சாந்தின்", ",", "\n", "\n", "முருகற் சீற்றத்து", ", ", "உரு கெழு குருசில்!", "\n", "\n", "மயங்கு வள்ளை", ", ", "மலர் ஆம்பல்", ",", "\n", "\n", "பனிப் பகன்றை", ", ", "கனிப் பாகல்", ",", "\n", "\n", "கரும்பு அல்லது காடு அறியாப்", "\n", "\n", "பெருந் தண் பணை பாழ் ஆக", ",", "\n", "\n", "ஏம நல் நாடு ஒள் எரி ஊட்டினை", ",", "\n", "\n", "நாம நல் அமர் செய்ய", ",", "\n", "\n", "ஓராங்கு மலைந்தன", ", ", "பெரும! நின் களிறே.", "\n", "\n", "\n", "திணை வஞ்சி", "; ", "துறை மழபுலவஞ்சி.", "சோழன் இராசசூயம் வேட்ட பெருநற்கிள்ளியைப் ", "பாண்டரங்கண்ணனார் பாடியது.", "\n", "\n\n", "\n", "\n", "\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "ஓராங்கு மலைந்தன", ", ", "பெரும! ", "நின் களிறே.", "\n", "\n", "\n", "வீரர்களோடு போரிடுவதே ", "அக்காலப் போர். ", "வயல்களையும் ", "வீடுகளையும் ", "அழிக்கும் செயல் ", "விரும்பத்தக்கது அன்று.", "\n"]},
{"link": "https://vaiyan.blogspot.com/2014/10/014.html", "title": "புறநானூறு 14 ", "content": ["\n", "செல்வக் கடுங்கோ வாழியாதன்", "\n", "குரிசில்", "! (", "செம்மையும்", ", ", "மேன்மையும் தங்கியவனே", ")", "\n", "\n", "முழந்தாள் அளவு நீண்ட உன் கை வன்மையாக\nஉள்ளது", ". ", "எதனால்", "…", "\n", "\n", "கோட்டைக்கதவுத் தடைமரத்தை முரிக்கக் ", "கொல்களிற்றைப் ", "பொன்பூண் போட்ட அங்குசத்தால் ", "வலிமையுடன் குத்திப் போரிட்டுத் தாக்கவும்", ",", "நிலத்தைப் பிளந்து உருவாக்கிய அகழி\nநீரை ", "நிவந்து தாண்டும்படிப் போர்க்குதிரைகளை இழுத்துப் பிடிக்கவும்", ",", "தேர்மீது இருந்துகொண்டு ", "வில்லின்\nநாணை வலிமையாக இழுத்து ", "எதிராளி வடுக் கொள அம்பு எய்யவும்", ",", "பரிசிலர்களுக்கு அரிய அணிகலன்களை\nவழங்கவும்", "\n", "\n", "\n", "\n", "வலிமையாக உள்ளது", ".", "\n", "\n", "என் கை மென்மையாக உள்ளது", ". ", "ஏனென்றால்", "…", "\n", "\n", "\n", "புலால் நாறும் கறித்துண்டைப் ", "பூமணம்\nகமழும் தீயில் வாட்டி", ", ", "உணவும்", ", ", "துவையலும்", ", ", "கறிச்சோறுமாக ", "நீ வழங்கியதை உண்டு வருந்தும் தொழில் அல்லது ", "வேறு தொழில் அறியாததால் ", "மென்மையாக உள்ளது", ".", "உன் மார்பு", "\n", "\n", "நல்லவர்களுக்கு", " (", "பெண்களுக்கு", ") நல்கும் ", "நிறைந்த இன்பப் பெருக்குத் துன்பமாகவும்", "\n", "\n", "பொருநர்க்கு", " (", "கூத்துக் கலைஞர்களுக்கு", ")", "த் ", "தாங்கும் நிலமாகவும் ", "விளங்கும் போராற்றல் மிக்கவனே", "! ", "போராற்றல் மிக்க முருகன் போன்றவனே", "!", "\n", "\n", "உன்னைப் பாடுவோர் கை மென்மையாக உள்ளது", ". ", "\n", "\n", "\n", "\n", "பாடல்", "\n", "\n", "கடுங் கண்ண கொல் களிற்றால்", "\n", "\n", "காப்பு உடைய எழு முருக்கி", ",", "\n", "\n", "பொன் இயல் புனை தோட்டியால்", "\n", "\n", "முன்பு துரந்து", ", ", "சமம் தாங்கவும்", ";", "\n", "\n", "பார் உடைத்த குண்டு அகழி", "\n", "\n", "நீர் அழுவ நிவப்புக் குறித்து", ",", "\n", "\n", "நிமிர் பரிய மா தாங்கவும்", ";", "\n", "\n", "ஆவம் சேர்ந்த புறத்தை தேர் மிசைச்", "\n", "\n", "சாப நோன் ஞாண் வடுக் கொள வழங்கவும்", ";", "\n", "\n", "பரிசிலர்க்கு அருங் கலம் நல்கவும்", "; ", "குரிசில்!", "\n", "\n", "வலிய ஆகும்", ", ", "நின் தாள் தோய் தடக் கை.", "\n", "\n", "புலவு நாற்றத்த பைந் தடி", "\n", "\n", "பூ நாற்றத்த புகை கொளீஇ", ", ", "ஊன் துவை", "\n", "\n", "கறி சோறு உண்டு வருந்து தொழில் அல்லது", ",", "\n", "\n", "பிறிது தொழில் அறியா ஆகலின்", ", ", "நன்றும்", "\n", "\n", "மெல்லிய பெரும! தாமே. நல்லவர்க்கு", "\n", "\n", "ஆர் அணங்கு ஆகிய மார்பின்", ", ", "பொருநர்க்கு", "\n", "\n", "இரு நிலத்து அன்ன நோன்மை", ",", "\n", "\n", "செரு மிகு சேஎய்! நிற் பாடுநர் கையே.", "\n", "\n", "\n", "திணை அது", "; ", "துறை இயன்மொழி.", "சேரமான் செல்வக் கடுங்கோ வாழியாதன் ", "கபிலர் கைப் பற்றி", ", '", "மெல்லியவாமால் நூம்கை", "' ", "என", ", ", "கபிலர் பாடியது.", "\n", "\n\n", "\n", "\n", "\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "நிமிர் பரிய மா", "\n", "\n", "\n", "\n"]},
{"link": "https://vaiyan.blogspot.com/2014/10/021.html", "title": "புறநானூறு 21 ", "content": ["\n", "\n", "கானப்பேர் எயில் கடந்த உக்கிரப் பெருவழுதி", "\n", "என் புலமை எல்லையைக் கடந்த புகழ் மிக்கவனே!", "\n", "\n", "\n", "மண்ணின் ஆழம் வரையில் தோண்டிய அகழி, ", "வான்\nஅளாவும் மதில், ", "மீன் பூத்தது போல் தோன்றும் ஞாயில் (மதில்-ஆள்-இருக்கைகள்), ", "சூரிய ஒளி\nபுகாவண்ணம் இருண்டிருக்கும் காவல்-காடுகள், ", "கடத்தற்கு அரிய காவலர்களைக் கொண்ட கூடாரங்கள்\n(குறும்பு) ", "ஆகியவற்றைக் பொண்ட கானப்பேர் நகரக் கோட்டையை ", "காய்ச்சிய இரும்பு உண்டது\nபோல மீட்டுக்கொள்ள முடியாதது ", "என்று போற்றப்பட்ட கோட்டையை, ", "அதன் அரசன் ", "வேங்கை மார்பன் ", "நாள்தோறும் வருந்தும்படி, ", "குழையச்செய்த வெற்றி வேந்தே!", "\n", "\n", "\n", "\n", "உன்னை இகழ்பவர் ", "உன் புகழைப் பாடிச் சாகும்படி ", "உன் வேல் பூக்கட்டும். ", "\n", "\n", "\n", "\n", "பாடல்", "\n", "\n", "\n", "\n", "புல வரை இறந்த புகழ்சால் தோன்றல்!", "\n", "\n'", "நில வரை இறந்த குண்டு கண் அகழி", ",", "\n", "\n", "வான் தோய்வு அன்ன புரிசை", ", ", "விசும்பின்", "\n", "\n", "மீன் பூத்தன்ன உருவ ஞாயில்", ",", "\n", "\n", "கதிர் நுழைகல்லா மரம் பயில் கடி மிளை", ",", "\n", "\n", "அருங் குறும்பு உடுத்த கானப்பேர் எயில்", ",", "\n", "\n", "கருங் கைக் கொல்லன் செந் தீ மாட்டிய", "\n", "\n", "இரும்பு உண் நீரினும் மீட்டற்கு அரிது", "' ", "என", ",", "\n", "\n", "வேங்கை மார்பன் இரங்க", ", ", "வைகலும்", "\n", "\n", "ஆடு கொளக் குழைந்த தும்பை", ", ", "புலவர்", "\n", "\n", "பாடுதுறை முற்றிய", ", ", "கொற்ற வேந்தே!", "\n", "\n", "இகழுநர் இசையொடு மாய", ",", "\n", "\n", "புகழொடு விளங்கிப் பூக்க", ", ", "நின் வேலே!", "\n", "திணையும் துறையும் அவை.", "கானப்பேர் எயில் கடந்த உக்கிரப் பெருவழுதியை ", "ஐயூர் மூலங்கிழார்\nபாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "\n", "\n", "\n", "\n"]},
{"link": "https://vaiyan.blogspot.com/2014/10/040.html", "title": "புறநானூறு 40 ", "content": ["\n", "சோழன் குளமுற்றத்துத் துஞ்சிய கிள்ளிவளவன்", "வெற்றி வேந்தே! ", "நீயோ பிறர் கோட்டைகளை வென்று ", "அதன் அரசன் புனைந்திருக்கும் அரசுமுடியால் ", "உன் காலுக்கு வீரக்கழல் செய்துகொண்டவன்.", "நானோ உன்னை இகழ்வோர் கொற்றம்(கொட்டம்) அடங்கப்\nபாடுபவன்.", "நீ இன்று போல் என்றும் காட்சிதர வேண்டும்.", "என்றென்றும் எளிதில் காட்சி தந்து இன்சொல்\nவழங்கவேண்டும்.", "ஒரு யானை படுக்கும் நிலப்பரப்பில் ", "ஏழு யானைகளுக்கு\nஉணவளிக்கும் ", "நெல் விளையும் ", "வளம் மிக்க நாடு உன்னுடையது.", "\n", "\n", "பாடல்", "\n", "\n", "\n", "\n", "நீயே", ", ", "பிறர் ஓம்புறு மற மன் எயில்", "\n", "\n", "ஓம்பாது கடந்து அட்டு", ", ", "அவர்", "\n", "\n", "முடி புனைந்த பசும் பொன் நின்", "\n", "\n", "அடி பொலியக் கழல் தைஇய", "\n", "\n", "வல்லாளனை", "; ", "வய வேந்தே!", "    5", "\n", "\n", "யாமே", ", ", "நின்", ", ", "இகழ் பாடுவோர் எருத்து அடங்க", ",", "\n", "\n", "புகழ் பாடுவோர் பொலிவு தோன்ற", ",", "\n", "\n", "இன்று கண்டாங்குக் காண்குவம் என்றும்", "\n", "\n", "இன்சொல் எண் பதத்தை ஆகுமதி பெரும!", "\n", "\n", "ஒரு பிடி படியும் சீறிடம்", "            10", "\n", "\n", "எழு களிறு புரக்கும் நாடு கிழவோயே!", "\n", "திணை அது", "; ", "துறை செவியறிவுறூஉ.", "சோழன் குளமுற்றத்துத்\nதுஞ்சிய கிள்ளிவளவ", "னை ", "ஆவூர் முலங்கிழார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "சோழன் குளமுற்றத்துத் துஞ்சிய கிள்ளிவளவன்", "இவ்வாறு கழல் செய்துகொண்டான்", "\n", "\n", "\n", "\n"]},
{"link": "https://vaiyan.blogspot.com/2014/10/044.html", "title": "புறநானூறு 44 ", "content": ["\n", "நெடுங்கிள்ளி", "\n", "\n", "\n", "நெடுங்கிள்ளியின் யானை நீராடவில்லை. ", "நெல்லஞ்சோறும்\nநெய்யும் கலந்து உண்ணும் அது ", "உணவுக் கவளம் பெறவில்லை. ", "அது கட்டப்படிருக்கும் வெளில்\nஎன்னும் கூடாரம் ", "வருந்தும்படி மோதிக்கொண்டு நிலத்தில் விழுந்து ", "பெருமூச்சு விட்டுக்கொண்டு\nபுரண்டு வருந்துகிறது; ", "முழங்குகிறது.", "குழந்தைகள் பால் இல்லாமல் அலறுகின்றன.", "மகளிர் பூ இல்லாமல் வெறுந்தலையை முடிந்துகொள்கின்றனர்.", "குடிக்கத் தண்ணீர்கூட இல்லாமல் ", "இல்லங்களில்\nமக்கள் அழும் ஒலி கேட்கிறது.", "\n", "\n", "\n", "\n", "இப்படி இருக்கும்போது கோட்டைக்குள் நீ பாதுகாப்பமாக\nஇருத்தல் மிகமிகக் கொடுமை. ", "\n", "\n", "\n", "நீ நெருங்க முடியாத அரிமா போன்று வலிமை மிக்கவன்.", "நீ அறநெறியை விரும்பினால் ", "கோட்டை உன்னுடையது\nஎன்று திறந்து விட்டுவிடுக.", "மறநெறியை விரும்பினால் போரிடுவதற்காகத் திறந்துவிடுக.", "\n", "\n", "\n", "\n", "இரண்டும் இல்லாமல் ", "மதிலுக்குள் ஒரு மூலையில்\nஒடுங்கிக் கிடத்தல் ", "நாணத் தக்க செயல். ", "\n", "\n", "\n", "\n", "பாடல்", "\n", "\n", "\n", "\n", "இரும் பிடித் தொழுதியொடு பெருங் கயம் படியா", ",", "\n", "\n", "நெல்லுடைக் கவளமொடு நெய்ம் மிதி பெறாஅ", ",", "\n", "\n", "திருந்து அரை நோன் வெளில் வருந்த ஒற்றி", ",", "\n", "\n", "நிலமிசைப் புரளும் கைய", ", ", "வெய்து\nஉயிர்த்து", ",", "\n", "\n", "அலமரல் யானை உரும் என முழங்கவும்", ",            5", "\n", "\n", "பால் இல் குழவி அலறவும்", ", ", "மகளிர்", "\n", "\n", "பூ இல் வறுந் தலை முடிப்பவும்", ", ", "நீர் இல்", "\n", "\n", "வினை புனை நல் இல் இனைகூஉக் கேட்பவும்", ",", "\n", "\n", "இன்னாது அம்ம", ", ", "ஈங்கு இனிது இருத்தல்", ";", "\n", "\n", "துன் அருந் துப்பின் வய மான் தோன்றல்!", "        10", "\n", "\n", "அறவை ஆயின்", ",' ", "நினது", "' ", "எனத் திறத்தல்", ";", "\n", "\n", "மறவை ஆயின்", ", ", "போரொடு திறத்தல்", ";", "\n", "\n", "அறவையும் மறவையும் அல்லையாக", ",", "\n", "\n", "திறவாது அடைத்த திண் நிலைக் கதவின்", "\n", "\n", "நீள் மதில் ஒரு சிறை ஒடுங்குதல்", "                 15", "\n", "\n", "நாணுத்தகவு உடைத்து", ", ", "இது காணுங்காலே.", "\n", "\n", "\n", "\n", "திணையும் துறையும் அவை.", "\n", "\n", "அவன் ", "(சோழன் நலங்கிள்ளி அல்லது ", "சோழன் நலங்கிள்ளி\nதம்பி மாவளத்தான்)", " ", "ஆவூர் முற்றியிருந்த காலத்து அடைத்து\nஇருந்த ", "நெடுங்கிள்ளியைக் கோவூர் கிழார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "தலையில் பூ முடித்துத் தமிழ்நாட்டு மகளிர் மகிழ்வர்.", "வெறுந்தலை முடித்தல் அவர்களுக்கு ஒரு இழப்பு", "இந்தப் பாடல் இதனைக் குறிப்பிடுகிறது ", "\n", "\n", "\n", "\n"]},
{"link": "https://vaiyan.blogspot.com/2014/10/043.html", "title": "புறநானூறு 43 ", "content": ["\n", "சோழன் நலங்கிள்ளி தம்பி மாவளத்தான்", "புலவரும் மாவளத்தானும் வட்டு ஆடினர்", ". ", "புலவர் வட்டுக்காயை மறைத்து\nவைத்துப் பிழை செய்தார்", ". ", "வெகுண்ட மாவளத்தான் வட்டுக்காயால் புலவரை அடித்தான்", ". ", "புலவர் பார்ப்பானர்", ". ", "“", "உன் முன்னோர்\nபார்ப்பனர் நோகும்படிச் செய்யமாட்டார்கள்", ". ", "நோகச் செய்த நீ சோழன்\nமகன் இல்லை", "” ", "என்றார்", ". ", "இச் சொல்லைக் கேட்ட\nமாவளத்தான் தன் செயலுக்காக நாணினான்", ". ", "புலவர்", " “", "நானே பிழை செய்தேன்", "” ", "என்று உண்மையைக் கூறி மாவளத்தானை\nவாழ்த்தினார்", ".", "\n", "\n", "சோழர் குடியின் பெருமையைக் கூறும்\nபுலவர் சிபி மன்னன் வரலாற்றைக் குறிப்பிடுகிறார்", ".", "\n", "\n", "\n", "அவிர்சடை முனிவர்கள் ", "நிலமக்களின்\nதுன்பம் நீங்கவேண்டும் என்பதற்காகத் ", "தவம் செய்வார்கள்", ". ", "வெயிலிலும் காற்றை மட்டுமே\nஉணவாக உண்டுகொண்டு ", "தவம் செய்வார்கள்", ".", "இந்த முனிவர்களும் மருளும்படி ", "புள்ளினங்களும்\nவாழும்படி ", "சிபி மன்னன் ஆட்சி புரிந்தான்", ". ", "கொடிய சிறகும்", ", ", "கூரிய நகங்களும் கொண்ட ", "பருந்தின்\nபிடியிலிருந்து தப்பித் ", "தன்னிடம் வந்த புறாவைக் காப்பாற்றுவதற்காக", " ", "(", "அந்தப் புறாவின் எடைக்கு எடை தசை தரத் ", "தன் தொடையிலிருந்து அறுத்துத் தந்தபோது ", "எடை குறைந்தமையால் ", "அதனை ஈடு செய்யும் பொருட்டுத்", ") ", "தானே தன்னைத்\nதுலாக்கோலில் நிறுத்துத் தந்த மன்னன் சிபி", ".", "\n", "\n", "\n", "\n", "அவன் வழியில் வந்தவர் சோழர்", ". ", "\n", "\n", "\n", "பகைவரின் முரண்பாட்டை நீக்கிய ", "தேர்வண்\nகிள்ளி", " (", "தேர்க்கொடையாளி\nநலங்கிள்ளி", ") ", "தம்பி நீ", ".", "வார்கோல் கொடுமர மறவர் ", "(", "அம்பு வில் வீரர்", ")\n", "படையின் தலைவனே", "!", "குதிரை வீரனே", "!", "உன் பிறப்பில் ஐயம் ஊடையேன்", ".", "\n", "\n", "\n", "\n", "ஆத்திமாலை அணிந்த உன் முன்னோர் ", "பார்ப்பார்\nநோகும் செயல்களைச் செய்யமாட்டார்கள்", ". ", "இது", " (", "என்னை வட்டுக் காயால் அடித்தது) சரியா", "? ", "என்று வெறுக்குபடி கூறினேன்", ". ", "அதனைக் கேட்ட நீ ", "உனக்கு நான் செய்த பிழையைப் பொருட்படுத்தாமல்", ", ", "நீ பிழை செய்தது\nபோலப் பெரிதும் நாணினாய்", ". ", "\n", "\n", "\n", "தமக்குப் பிழை செய்தோரைப் பொறுத்துக்கொள்ளும்\nசெம்மாப்பு ", "இந்தச் சோழர் குடிக்கு எளிது என்பதைக் கண்ணாரக் காட்டியுள்ளாய்", ".", "\n", "\n", "\n", "\n", "அதனால் காவிரியாறு குவித்துள்ள மேட்டுமணலின் ", "எண்ணிக்கையைக் காட்டிலும் பல்லாண்டு வாழ்வாயாக", ". ", "\n", "\n", "\n", "\n", "பாடல்", "\n", "\n", "நிலமிசை வாழ்நர் அலமரல் தீர", ",", "\n", "\n", "தெறு கதிர்க் கனலி வெம்மை தாங்கி", ",", "\n", "\n", "கால் உணவு ஆக", ", ", "சுடரொடு கொட்கும்", "\n", "\n", "அவிர்சடை முனிவரும் மருள", ", ", "கொடுந்சிறைக்", "\n", "\n", "கூர் உகிர்ப் பருந்தின் ஏறு குறித்து", ", ", "ஒரீஇ", ",      5", "\n", "\n", "தன் அகம் புக்க குறு நடைப் புறவின்", "\n", "\n", "தபுதி அஞ்சிச் சீரை புக்க", "\n", "\n", "வரையா ஈகை உரவோன் மருக!", "\n", "\n", "நேரார்க் கடந்த முரண் மிகு திருவின்", "\n", "\n", "தேர் வண் கிள்ளி தம்பி! வார் கோல்", ",          10", "\n", "\n", "கொடுமர மறவர் பெரும! கடு மான்", "\n", "\n", "கை வண் தோன்றல்! ஐயம் உடையேன்:", "\n", "\n'", "ஆர் புனை தெரியல் நின் முன்னோர் எல்லாம்", "\n", "\n", "பார்ப்பார் நோவன செய்யலர்", "; ", "மற்று இது", "\n", "\n", "நீர்த்தோ நினக்கு", "?' ", "என வெறுப்பக் கூறி", ",      15", "\n", "\n", "நின் யான் பிழைத்தது நோவாய் என்னினும்", ",", "\n", "\n", "நீ பிழைத்தாய் போல் நனி நாணினையே", ";", "\n", "\n'", "தம்மைப் பிழைத்தோர்ப் பொறுக்கும் செம்மல்", "\n", "\n", "இக் குடிப் பிறந்தோர்க்கு எண்மை காணும்", "' ", "என", ",", "\n", "\n", "காண்தகு மொய்ம்ப! காட்டினை", "; ", "ஆகலின்", ",               20", "\n", "\n", "யானே பிழைத்தனென்", "; ", "சிறக்க நின் ஆயுள்", "\n", "\n", "மிக்கு வரும் இன் நீர்க் காவிரி", "\n", "\n", "எக்கர் இட்ட மணலினும் பலவே!", "\n", "\n                ", "\n", "\n", "திணை வாகை", "; ", "துறை அரசவாகை.", "\n", "\n", "சோழன் நலங்கிள்ளி தம்பி மாவளத்தானும் ", "தாமப்பல் கண்ணணும் ", "வட்டுப்\nபொருவுழி", ", ", "கை கரப்ப", ", ", "வெகுண்டு வட்டுக் கொண்டு எறிந்தானை", ", ", "'", "சோழன் மகன் அல்லை", ", ", "என", ", ", "நாணியிருந்தானைத் ", "தாமப்பல் கண்ணனார் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "நிலமிசை வாழ்நர் அலமரல் தீர", ",", "தெறு கதிர்க் கனலி வெம்மை தாங்கி", ",", "கால் உணவு ஆக", ", ", "சுடரொடு கொட்கும்", "அவிர்சடை முனிவர்", "\n", "\n", "\n", "\n"]},
{"link": "https://vaiyan.blogspot.com/2014/10/045.html", "title": "புறநானூறு 45 ", "content": ["\n", "சோழன் நலங்கிள்ளி -", " நெடுங்கிள்ளி", "இந்தப் பாடல் ", "முற்றுகை இட்டிருக்கும் நலங்கிள்ளிக்கும், ", "முற்றுகைக்குள்ளே இருக்கும் நெடுங்கிள்ளிக்கும் ", "கூறும் அறிவுரையாக அமைந்துள்ள பொதுப்\nபாடல்.", "\n", "\n", "உன்னை எதிர்ப்பவன் பனம்பூ மாலை சூடிய சேரனும்\nஅல்லன். ", "வேப்பம்பூ மாலை சூடிய பாண்டியனும் அல்லன். ", "உன் கண்ணியும் ", "உன்னை எதிர்ப்பவன்\nகண்ணியும் ", "சோழர் குடிக்கு உரிய ஆத்திப்பூ. ", "\n", "\n", "இருவரில் யார் தோற்றாலும் தோற்பது உன் குடியே. ", "இருவரும் வெற்றிபெறல் முடியாத செயல். ", "\n", "\n", "அதனால் சோழர் குடிக்காக நீங்கள் போராடவில்லை.\n", "\n", "\n", "தேரில் கொடி கட்டும் தகுதி பெற்ற ", "உன்னைப்\nபோன்ற வேந்தர்க்கு ", "இந்தப் போர் எள்ளி நகைக்க இடம் தரும் போர்.", "\n", "\n", "\n", "\n", "பாடல் ", "\n", "\n", "\n", "\n", "இரும் பனை வெண் தோடு மலைந்தோன்", " ", "அல்லன்", ";", "\n", "\n", "கருஞ் சினை வேம்பின் தெரியலோன்அல்லன்", ";", "\n", "\n", "நின்ன கண்ணியும் ஆர் மிடைந்தன்றே", "; ", "நின்னொடு", "\n", "\n", "பொருவோன் கண்ணியும் ஆர் மிடைந்தன்றே", ";", "\n", "\n", "ஒருவீர் தோற்பினும்", ", ", "தோற்ப நும் குடியே", ";          5", "\n", "\n", "இருவீர் வேறல் இயற்கையும் அன்றே", "; ", "அதனால்", ",", "\n", "\n", "குடிப்பொருள் அன்று", ", ", "நும் செய்தி", "; ", "கொடித் தேர்", "\n", "\n", "நும் ஓர்அன்ன வேந்தர்க்கு", "\n", "\n", "மெய்ம் மலி உவகை செய்யும்", "; ", "இவ் இகலே.", "\n", "திணை வஞ்சி", "; ", "துறை துணைவஞ்சி.", "சோழன் நலங்கிள்ளி உறையூர் முற்றி இருந்தானையும்", ", ", "அடைத்திருந்த நெடுங்கிள்ளியையும்", ", ", "கோவூர் கிழார் பாடியது.", "\n", "\n\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "சோழனுக்கும் சோழனுக்கும் போர்", "யார் தோற்றாலும் சோழனே", "\n", "\n", "\n", "\n"]},
{"link": "https://vaiyan.blogspot.com/2014/10/050.html", "title": "புறநானூறு 50 ", "content": ["\n", "சேரமான் தகடூர் எறிந்த பெருஞ் சேரல் இரும்பொறை - புலவர் ", "மோசிகீரனுக்குக் ", "கவரி வீசியது", "முரசு", "\n", "\n", "\n", "முகத்தின் தோல் சுருக்கம் இல்லாமல்\nதோல் வாரால் கட்டப்பட்டது", ". ", "மருங்குல் என்னும் அதன் அடிப்பகுதியை மயில்தோகை அழகுபடுத்தியது", ". ", "போர்முரசு என்பதைக் காட்டும் அடையாளமாக", " ", "பொன்னாலான உழிஞைப்பூவும்\nஅதனை அழகுபடுத்தியது", ". ", "குருதியில் குளிப்பதற்காக அது வெளியே சென்றிருந்தது", ".", "\n", "\n", "\n", "\n", "முரசுக்கட்டில்", "\n", "\n", "\n", "முரசு திரும்புமுன் முரசுக்கட்டில்\nவெறுமனே இருந்தது", ". ", "எண்ணெய் நுரை போல் அதில் மெத்தை இருந்தது", ". ", "அது முரசுக்கட்டில்\nஎன அறியாமல் ", "புலவர் அதன்மேல் உறங்கிவிட்டார்", ". ", "முரசுடன் திரும்பிய\nஅரசன் புலவருக்குக் கவரி வீசினான்", ".", "\n", "\n", "\n", "\n", "புலவர் சொல்கிறார்", "\n", "\n", "\n", "அறியாது கட்டிலேறிய என்னை ", "இரு துண்டாக\nஆக்குவதை விட்டதே ", "நல்ல தமிழ்நெறி அறிந்த செயல்", ".", "அதுவே போதுமானது", ".", "அதனோடு நிறைவடையாமல்", ", ", "பக்கத்திலே வந்து", ", ", "வலிமை மிக்க உன் தோள்களால் ", "அகன்ற இடமெல்லாம் குளிர்ந்த காற்று வரும்படி", ", ", "எனக்குக் கவரி வீசினாயே", "!", "இந்த உலகத்தில் புகழ் உடையோருக்குத்தான் ", "மேலுலகத்தில் வாழும் பேறு கிடைக்கும் என்பார்கள்", ". ", "அதற்கு மாறாக", ", (", "குற்றம் செய்த எனக்கே இந்த உலகத்தில்", ") ", "மேலுலக வாழ்வு தந்த செயலை என்னென்பேன்", "?", "\n", "\n", "\n", "\n", "\n", "\n", "பாடல்", "\n", "\n", "மாசு அற விசித்த வார்புறு வள்பின்", "\n", "\n", "மை படு மருங்குல் பொலிய", ", ", "மஞ்ஞை", "\n", "\n", "ஒலி நெடும் பீலி ஒண் பொறி மணித் தார்", ",", "\n", "\n", "பொலங் குழை உழிஞையொடு", ", ", "பொலியச் சூட்டி", ",", "\n", "\n", "குருதி வேட்கை உரு கெழு முரசம்", "                               5", "\n", "\n", "மண்ணி வாரா அளவை", ", ", "எண்ணெய்", "\n", "\n", "நுரை முகந்தன்ன மென் பூஞ் சேக்கை", "\n", "\n", "அறியாது ஏறிய என்னைத் தெறுவர", ",", "\n", "\n", "இரு பாற்படுக்கும் நின் வாள் வாய் ஒழித்ததை", "\n", "\n", "அதூஉம் சாலும்", ", ", "நல் தமிழ் முழுது அறிதல்", ";       10", "\n", "\n", "அதனொடும் அமையாது", ", ", "அணுக வந்து", ", ", "நின்", "\n", "\n", "மதனுடை முழவுத்தோள் ஓச்சி", ", ", "தண்ணென", "\n", "\n", "வீசியோயே", "; ", "வியலிடம் கமழ", ",", "\n", "\n", "இவண் இசை உடையோர்க்கு அல்லது", ", ", "அவணது", "\n", "\n", "உயர் நிலை உலகத்து உறையுள் இன்மை", "        15", "\n", "\n", "விளங்கக் கேட்ட மாறுகொல்", "\n", "\n", "வலம் படு குருசில்! நீ ஈங்கு இது செயலே", "?", "\n", "\n", "\n", "\n", "திணை பாடாண் திணை", "; ", "துறை இயன்மொழி.", "\n", "\n", "சேரமான் தகடூர் எறிந்த பெருஞ் சேரல் இரும்பொறை ", "முரசுகட்டில் அறியாது\nஏறிய மோசிகீரனைத் ", "தவறு செய்யாது", ", ", "அவன் துயில் எழுந்துணையும் ", "கவரி கொண்டு\nவீசியானை ", "மோசிகீரனார் பாடியது.", "\n", "\n", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "\n", "ஆங்கிலத்தில் இதன் செய்தி", "\n", "\n", "\n", "மன்னன் புலவருக்குக் கவரி வீசும் காட்சி", "\n"]},
{"link": "https://vaiyan.blogspot.com/2014/11/069.html", "title": "புறநானூறு 69 ", "content": ["\n", "சோழன்", " ", "குளமுற்றத்துத்", " ", "துஞ்சிய", " ", "கிள்ளிவளவன்", "பாண! ", "உறையூர் மாடத்தில் உள்ள கிள்ளிவளவனிடம்\nசென்றால் ", "அவன் வாயிலில் காத்திருக்க வேண்டியதில்லை. ", "பொன்-தாமரை சூடாமல் திரும்பப் போவதும்\nஇல்லை.", "\n", "\n", "\n", "பாணன் ", "கையில் கடப்பாடுடைய யாழ், ", "பாதுகாப்போர்\nஇல்லாமையால் உடலில் பசி, ", "இடுப்பில் கிழிசலைத் தைத்த ஆடை, ", "இவற்றை மறைக்கக் கூச்சத்தோடு\nநடக்கும் நடை, ", "குறிக்கோள் இல்லாதவன் உடம்பு போல் ஏங்கித் தவிக்கும் உறவினர் ", "ஆகியவற்றை\nஉடையவன்.", "\n", "\n", "\n", "\n", "உலகமெல்லாம் சுற்றி அலைந்த பின் ", "என்னை வினவினால்,\nசொல்கிறேன், கேள்.", "\n", "\n", "மன்னர் பாசறையில் இருந்தபோது யானைகளைக் கொன்ற\nஅவன் ", "இப்போது உறையூர் மாடத்தில் இருக்கிறான். ", "\n", "\n", "\n", "கிள்ளிவளவன் ", "ஓங்கிய வேலையுடைய அவன் ", "பகைநாட்டுக்குச்\nசெல்லப்போகிறான். ", "தீ எரிவது போன்ற அணிகலன் பூண்டுள்ளான். ", "அவனிடம் நீ சென்றால் ", "வாயிலில்\nகாத்திருக்காமல் ", "பொன்னால் செய்த தாமரையை உனக்கு அணிவிப்பான். ", "வறுமையைப் போக்கிக்கொள்ளலாம்", "\n", "\n", "\n", "\n", "\n", "\n", "பாடல்", "\n", "\n", "\n", "\n", "கையது", ", ", "கடன்", " ", "நிறை", "\n", "யாழே", "; ", "மெய்யது", ",", "\n", "\n", "புரவலர்", " ", "இன்மையின்", " ", "பசியே", ";\n", "அரையது", ",", "\n", "\n", "வேற்று", " ", "இழை", " ", "நுழைந்த", "\n", "வேர்", " ", "நனை", " ", "சிதாஅர்", "\n", "\n", "ஓம்பி", " ", "உடுத்த", " ", "உயவல்", "\n", "பாண", "!", "\n", "\n", "பூட்கை", " ", "இல்லோன்", " ", "யாக்கை", "\n", "போலப்      5", "\n", "\n", "பெரும்", " ", "புல்லென்ற", " ", "இரும்", "\n", "பேர்", " ", "ஒக்கலை", ";", "\n", "\n", "வையகம்", " ", "முழுதுடன்", " ", "வளைஇ", ",\n", "பையென", "\n", "\n", "என்னை", " ", "வினவுதி", " ", "ஆயின்", ",\n", "மன்னர்", "\n", "\n", "அடு", " ", "களிறு", " ", "உயவும்", "\n", "கொடி", " ", "கொள்", " ", "பாசறை", ",", "\n", "\n", "குருதிப்", " ", "பரப்பின்", " ", "கோட்டு", " ", "மா", " ", "தொலைச்சி", ",     10", "\n", "\n", "புலாக்", " ", "களம்", " ", "செய்த", "\n", "கலாஅத்", " ", "தானையன்", "\n", "\n", "பிறங்கு", " ", "நிலை", " ", "மாடத்து", "\n", "உறந்தையோனே", ";", "\n", "\n", "பொருநர்க்கு", " ", "ஓக்கிய", " ", "வேலன்", ", ", "ஒரு", "\n", "நிலைப்", "\n", "\n", "பகைப்", " ", "புலம்", " ", "படர்தலும்", "\n", "உரியன்", "; ", "தகைத்", " ", "தார்", "\n", "\n", "ஒள்", " ", "எரி", " ", "புரையும்", "\n", "உரு", " ", "கெழு", " ", "பசும்", " ", "பூண்    15    ", "\n", "\n", "கிள்ளி", " ", "வளவற்", " ", "படர்குவை", "\n", "ஆயின்", ",", "\n", "\n", "நெடுங்", " ", "கடை", " ", "நிற்றலும்", "\n", "இலையே", "; ", "கடும்", " ", "பகல்", "\n", "\n", "தேர்", " ", "வீசு", " ", "இருக்கை", "\n", "ஆர", " ", "நோக்கி", ",", "\n", "\n", "நீ", " ", "அவற்", " ", "கண்ட", "\n", "பின்றை", ", ", "பூவின்", "\n", "\n", "ஆடு", " ", "வண்டு", " ", "இமிராத்", "\n", "தாமரை            20", "\n", "\n", "சூடாயாதல்", " ", "அதனினும்", " ", "இலையே", ".", "\n", "\n", "\n", "\n", "திணை – பாடாண்; ", " ", "துறை\n-", " ", "பாணாற்றுப்படை", ".", "\n", "\n", "சோழன்", " ", "குளமுற்றத்துத்", " ", "துஞ்சிய", "\n", "கிள்ளிவளவனை", " ", "ஆலத்தூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "பாணன்", "\n", "\n", "\n", "\n"]},
{"link": "https://vaiyan.blogspot.com/2014/11/070.html", "title": "புறநானூறு 70 ", "content": ["\n", "சோழன்", " ", "குளமுற்றத்துத்", " ", "துஞ்சிய", " ", "கிள்ளிவளவன்", "\n", "\n", "\n", "பாண! ", "கிள்ளிவளவன் புகழைப் பாடும் புலவனாகச்\nசென்றால் ", "விறகு வெட்டி பொன் முடிச்சு பெற்றதினும் ", "மேலான அவன் கொடையினைப் பெறலாம்.", "\n", "\n", "\n", "பாணன் ", "தேன் போல் இசை ஒழுகும்படி சீறியாழ்\nமீட்டுபவன். ", "குளத்து ஆமையைக் கயிற்றில் கோத்துக் கட்டியது போன்ற ", "கிணையில் இசை முழக்குபவன். ", "“இனிய காண்க! இவண் தணிக” ", "இனிமை பொங்கட்டும்! ", "அமைதி நிலவட்டும் ", "என்று பாடிக்கொண்டு\nமுழக்குபவன்.", "கிள்ளிவளவன் நாடு ", "குளத்து நீர் தை மாதத்தில்\nமொள்ள மொள்ளக் குறையாதது போல் ", "செல்வம் நிறைந்த நாடு. ", "உணவு சமைக்கும் தீயைத் தவிர ", "பகைமன்னன்\nசுடும் தீயை அறியாத நாடு. ", "உடலை வளர்க்கும் உணவு-மருந்து, ", "பிணிபோக்கும் மருந்து ", "என்னும்\nஇரு மருந்தினையும் விளைவிக்கும் நாடு. ", "இந்த நல்ல நாட்டின் அரசன் கிள்ளிவளவன்.", "வள்ளல் பண்ணன் வாழும் சிறுகுடியில் ", "பூத்த\nவண்டு மொய்க்கும் ஆம்பல் பூவையும், ", "பாதிரிப் பூவையும் சூடிக்கொண்டிருக்கும் ", "மகிழ்ச்சியில்\nதிளைக்கும் உன் விறலியோடு ", "கிள்ளிவளவனிடம் சென்றால் ", "விறகுவெட்டி பொன்முடிச்சு பெற்றதனின்\nமேலான செல்வம் ", "பெறலாம்.", "\n", "\n", "\n", "\n", "கிள்ளிவளவன் தாள் வாழ்க. ", "\n", "\n", "\n", "\n", "பாடல்", "\n", "\n", "\n", "\n", "தேஎம்", " ", "தீம்", " ", "தொடைச்", "\n", "சீறியாழ்ப்", " ", "பாண", "!", "\n", "\n'", "கயத்து", " ", "வாழ்", " ", "யாமை", "\n", "காழ்", " ", "கோத்தன்ன", "\n", "\n", "நுண்", " ", "கோல்", " ", "தகைத்த", "\n", "தெண்", " ", "கண்", " ", "மாக்", " ", "கிணை", "\n", "\n", "இனிய", " ", "காண்க", "; ", "இவண்", "\n", "தணிக", "' ", "எனக்", " ", "கூறி", ";", "\n", "\n", "வினவல்", " ", "ஆனா", " ", "முது", "\n", "வாய்", " ", "இரவல", "!                    5", "\n", "\n", "தைஇத்", " ", "திங்கள்", " ", "தண்", "\n", "கயம்", " ", "போல", ",", "\n", "\n", "கொளக்கொளக்", " ", "குறைபடாக்", " ", "கூழுடை", " ", "வியல்", " ", "நகர்", ",", "\n", "\n", "அடுதீ", " ", "அல்லது", " ", "சுடுதீ", "\n", "அறியாது", ";", "\n", "\n", "இரு", " ", "மருந்து", " ", "விளைக்கும்", "\n", "நல்", " ", "நாட்டுப்", " ", "பொருநன்", ",", "\n", "\n", "கிள்ளி", " ", "வளவன்", " ", "நல்", "\n", "இசை", " ", "உள்ளி", ",                  10", "\n", "\n", "நாற்ற", " ", "நாட்டத்து", " ", "அறு", "\n", "கால்", " ", "பறவை", "\n", "\n", "சிறு", " ", "வெள்", " ", "ஆம்பல்", "\n", "ஞாங்கர்", " ", "ஊதும்", "\n", "\n", "கை", " ", "வள்", " ", "ஈகைப்", "\n", "பண்ணன்", " ", "சிறுகுடிப்", "\n", "\n", "பாதிரி", " ", "கமழும்", " ", "ஓதி", ",\n", "ஒள்", " ", "நுதல்", ",", "\n", "\n", "இன்", " ", "நகை", " ", "விறலியொடு", "\n", "மென்மெல", " ", "இயலிச்    15", "\n", "\n", "செல்வைஆயின்", ", ", "செல்வை", " ", "ஆகுவை", ";", "\n", "\n", "விறகு", " ", "ஒய்", " ", "மாக்கள்", "\n", "பொன்", " ", "பெற்றன்னதோர்", "\n", "\n", "தலைப்பாடு", " ", "அன்று", ", ", "அவன்", " ", "ஈகை", ";", "\n", "\n", "நினைக்க", " ", "வேண்டா", "; ", "வாழ்க", ",\n", "அவன்", " ", "தாளே", "!", "\n", "\n", "\n", "\n", "திணை – பாடாண்; ", " ", "துறை\n-", " ", "பாணாற்றுப்படை", ".", "\n", "\n", "சோழன்", " ", "குளமுற்றத்துத்", " ", "துஞ்சிய", "\n", "கிள்ளிவளவனைக்", " ", "கோவூர்", " ", "கிழார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "அக்காலப் பாணரின் ", "இக்காலக் கலைஞர்", "\n", "\n", "\n", "\n"]},
{"link": "https://vaiyan.blogspot.com/2014/10/051.html", "title": "புறநானூறு 51 ", "content": ["\n", "பாண்டியன் கூடகாரத்துத் துஞ்சிய மாறன் வழுதி", "மிகுந்து வரும் வெள்ளத்தைத் தடுக்க இயலாது. ", "மிகுந்து வரும் தீச் சூட்டைத் தடுக்கக் குடை பிடிக்க முடியாது. ", "மிகுந்து வரும் காற்றை எதிர்த்து\nநிற்கும் வலிமை யாருக்கும் இல்லை. ", "வெயிலின் பெருவெளிச்சத்தயும் தடுக்க இயலாது.", "\n", "\n", "அதுபோல,", "\n", "\n", "வழுதியை எதிர்த்து நிற்க யாரும் இல்லை.", "\n", "\n", "தமிழ்நாடு எல்லா அரசர்களுக்கும் பொது என்பதை ", "இவன் பொறுத்துக்கொள்ள மாட்டான். ", "தமிழ்நாடு முழுவதும் தனக்கே உரியது எனப் போரிடுவான்.\n", "\n", "\n", "கொண்டி (திறை) தரவேண்டும் என்பானாயின் ", "கொடுத்த\nமன்னர் அச்சமின்றி அரசாளலாம். ", "அவனது அரவணைப்பை இழந்தவர் ", "இரக்கம் கொள்ளத் தக்கவர்.", "\n", "\n", "புற்றிலிருந்து கிளம்பும் ஈயல் ", "ஒருநாள் வாழ்க்கையில்\nஅழிவது போல ", "அவர்களின் வாழ்வு அழியும்.", "\n", "\n", "\n", "\n", "பாடல்", "\n", "\n", "\n", "\n", "நீர் மிகின்", ", ", "சிறையும் இல்லை", "; ", "தீ மிகின்", ",", "\n", "\n", "மன் உயிர் நிழற்றும் நிழலும் இல்லை", ";", "\n", "\n", "வளி மிகின்", ", ", "வலியும் இல்லை", "; ", "ஒளி மிக்கு", "\n", "\n", "அவற்று ஓர் அன்ன சினப் போர் வழுதி", ",", "\n", "\n'", "தண் தமிழ் பொது", "' ", "எனப் பொறாஅன்", ", ", "போர் எதிர்ந்து", ",    5", "\n", "\n", "கொண்டி வேண்டுவன் ஆயின்", ", '", "கொள்க", "' ", "எனக்", "\n", "\n", "கொடுத்த மன்னர் நடுக்கு அற்றனரே", ";", "\n", "\n", "அளியரோ அளியர்", ", ", "அவன் அளி இழந்தோரே", "\n", "\n", "நுண் பல சிதலை அரிது முயன்று எடுத்த", "\n", "\n", "செம் புற்று ஈயல் போல", ",           10", "\n", "\n", "ஒரு பகல் வாழ்க்கைக்கு உலமருவோரே!", "\n", "\n                ", "\n", "\n", "திணை வாகை", "; ", "துறை அரச வாகை.", "\n", "\n", "பாண்டியன் கூடகாரத்துத் துஞ்சிய மாறன் வழுதியை ", "ஐயூர் முடவனார்\nபாடியது", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "செம் புற்று ஈயல்", "\n", "\n", "\n", "\n"]},
{"link": "https://vaiyan.blogspot.com/2014/10/054.html", "title": "புறநானூறு 54 ", "content": ["\n", "சேரமான் குட்டுவன் கோதை", "சேரமான் குட்டுவன் கோதை அரசனைப் ", "பாண்டிய நாட்டுப் புலவர் ‘எம்\nகோன்’ என்று குறிப்பிடுகிறார்.", "\n", "\n", "செல்வம் உடையவர் செம்மாப்புடன் நடப்பது போல, ", "எம் அரசனின் நாளவையில் தடையில்லாமல் உள்ளே சொல்லுதல் ", "எம்மைப் போன்ற வாழ்க்கையை உடைய\nபுலவர்களுக்கு எளிது. ", "\n", "\n", "அவன் இரவலர்களுக்கு எளிமையாகத் தோன்றுபவன். ", "வானம் போன்று வரையறை இல்லாமல் வழங்குபவன். கொடுப்பதற்காகவே அவன் கை கவிழ்ந்திருக்கும்.\n", "\n", "\n", "குதிரை வீரன். ", "வஞ்சினம் கூறி எதிர்க்கும்\nமன்னர், ", "ஆட்டிடையர் புலி தூங்கும் குகைப் பக்கம் செல்லாதவாறு போல ", "இவன் நாட்டுக்குள்\nநுழைய அஞ்சுவர்.", "\n", "\n", "\n", "\n", "பாடல்", ". ", "\n", "\n", "\n", "\n", "எம் கோன் இருந்த கம்பலை மூதூர்", ",", "\n", "\n", "உடையோர் போல இடையின்று குறுகி", ",", "\n", "\n", "செம்மல் நாள் அவை அண்ணாந்து புகுதல்", "\n", "\n", "எம் அன வாழ்க்கை இரவலர்க்கு எளிதே", ";", "\n", "\n", "இரவலர்க்கு எண்மை அல்லது புரவு எதிர்ந்து", ",    5", "\n", "\n", "வானம் நாண", ", ", "வரையாது", ", ", "சென்றோர்க்கு", "\n", "\n", "ஆனாது ஈயும் கவி கை வண்மைக்", "\n", "\n", "கடு மான் கோதை துப்பு எதிர்ந்து எழுந்த", "\n", "\n", "நெடுமொழி மன்னர் நினைக்கும் காலை", ",", "\n", "\n", "பாசிலைத் தொடுத்த", ", ", "உவலைக் கண்ணி", ",      10", "\n", "\n", "மாசு உண் உடுக்கை", ", ", "மடி வாய்", ", ", "இடையன்", "\n", "\n", "சிறு தலை ஆயமொடு குறுகல்செல்லாப்", "\n", "\n", "புலி துஞ்சு வியன் புலத்தற்றே", "\n", "\n", "வலி துஞ்சு தடக் கை அவனுடை நாடே.", "\n", "\n", "\n", "\n", "திணை வாகை", "; ", "துறை அரச வாகை.", "\n", "\n", "சேரமான் குட்டுவன் கோதையைக் ", "கோனாட்டு எறிச்சலூர் மாடலன் மதுரைக்\nகுமரன் பாடியது.", "\n", "\n", "\n", "\n", "காலம் ", ": ", "கி", ".", "மு", ". 3 ", "ஆம்", " ", "நூற்றாண்டு", " ", "முதல்", " கி", ".", "பி", ".\n2 ", "ஆம்", " நூற்றாண்டு", "\n", "புலி துஞ்சு வியன் புலம்", "\n", "\n", "\n", "\n"]},
{"link": "https://vaiyan.blogspot.com/2014/11/073.html", "title": "புறநானூறு 73 ", "content": ["\n", "சோழன்", " ", "நலங்கிள்ளி - வஞ்சினம்", "சோழன் நலங்கிள்ளி சொல்கிறான்.", "\n", "\n", "என் நாட்டைத் தனதாக்கிக்கொள்ள விரும்புபவர் ", "மெதுவாக என்னிடம்\nவந்து, ", "என் கால்களைப் பிடித்து, ", "உன் நாட்டைக் கொடு என்று பிச்சையாகக் கேட்டால் ", "முரசு\nமுழங்கும் என் ஆட்சியையும், ", "வேண்டுமானால் என் உயிரையும் அவருக்கு உரிமை ஆக்குவேன்.\n", "\n", "\n", "இந்த நிலத்தில் என் ஆற்றலைப் போற்றாமல், ", "என் உள்ள உரத்தை எள்ளி நகையாடிய மடவோன் ", "தூங்கும் புலிமேல் கால் தடுக்கிய குருடன் போல, ", "தப்பிச் செல்லமாட்டான். ", "\n", "\n", "மூங்கிலைத் தின்னும் வலிமை மிக்க யானையின் ", "காலடியில் பட்ட மூங்கில் முளைக்குருத்து போல ", "அவனைப் போரில் நசுக்குவேன்.", "\n", "\n", "அப்படி நசுக்காவிட்டால்,", "\n", "\n", "என் மாலை ", "நெஞ்சில் காதல் இல்லாமல் ", "ஒப்புக்குத்\nதழுவும் கூந்தல் கொண்ட பகட்டுக்காரியின் ", "தழுவுதலில் குழைவதாகுக. ", "\n", "\n", "\n", "\n", "பாடல்", "\n", "\n", "\n", "\n", "மெல்ல", " ", "வந்து", ", ", "என்", "\n", "நல்", " ", "அடி", " ", "பொருந்தி", ",", "\n", "\n'", "ஈ", "' ", "என", " ", "இரக்குவர்", "\n", "ஆயின்", ", ", "சீருடை", "\n", "\n", "முரசு", " ", "கெழு", " ", "தாயத்து", "\n", "அரசோ", " ", "தஞ்சம்", ";", "\n", "\n", "இன்", " ", "உயிர்", " ", "ஆயினும்", "\n", "கொடுக்குவென்", ", ", "இந்", " ", "நிலத்து", ";", "\n", "\n", "ஆற்றல்", " ", "உடையோர்", " ", "ஆற்றல்", "\n", "போற்றாது", ", ", "என்   5", "\n", "\n", "உள்ளம்", " ", "எள்ளிய", " ", "மடவோன்", ",\n", "தெள்ளிதின்", "\n", "\n", "துஞ்சு", " ", "புலி", " ", "இடறிய", "\n", "சிதடன்", " ", "போல", ",", "\n", "\n", "உய்ந்தனன்", " ", "பெயர்தலோ", " ", "அரிதே", "; ", "மைந்துடைக்", "\n", "\n", "கழை", " ", "தின்", " ", "யானைக்", "\n", "கால்", " ", "அகப்பட்ட", "\n", "\n", "வன்", " ", "திணி", " ", "நீள்", "\n", "முளை", " ", "போல", ", ", "சென்று", ", ", "அவண்    10", "\n", "\n", "வருந்தப்", " ", "பொரேஎன்ஆயின்", ", ", "பொருந்திய", "\n", "\n", "தீது", " ", "இல்", " ", "நெஞ்சத்துக்", "\n", "காதல்", " ", "கொள்ளாப்", "\n", "\n", "பல்", " ", "இருங்", " ", "கூந்தல்", "\n", "மகளிர்", "\n", "\n", "ஒல்லா", " ", "முயக்கிடைக்", " ", "குழைக", ",\n", "என்", " ", "தாரே", "!", "\n", "\n", "\n", "\n", "திணை", " ", "காஞ்சி", "; ", "துறை", "\n", "வஞ்சினக்", " ", "காஞ்சி", ".", "\n", "\n", "சோழன்", " ", "நலங்கிள்ளி", " ", "பாட்டு", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "துஞ்சு புலி இடறிய சிதடன்", "\n", "\n", "\n", "\n"]},
{"link": "https://vaiyan.blogspot.com/2014/11/075.html", "title": "புறநானூறு 75 ", "content": ["\n", "சோழன்", " ", "நலங்கிள்ளி - பொருள்மொழி", "மூத்தோர் இறந்த பின்னர் ", "வழிவழியாகப் பெறும்\nஅரசுப் பேற்றினைச் ", "சிறியோன் பெறின்", " அது அவனுக்குச் சிறந்தது.", "\n", "\n", "விழுமியோன் பெறின்", " ", "அது அவனுக்குக் ", "நீர் அற்ற குளத்தில் ", "காய்ந்து கிடக்கும் ", "அல்லி, தாமரைத் தண்டுகளின் வெண்டுகள் போல ", "இலேசானது.", "\n", "\n", "சிறியோன் யார்? ", "\n", "\n", "விழுமியோன் யார்? ", "\n", "\n", "\n", "\n", "பாடல்   ", "\n", "\n", "\n", "\n'", "மூத்தோர்", " ", "மூத்தோர்க்", " ", "கூற்றம்", " ", "உய்த்தென", ",", "\n", "\n", "பால்", " ", "தர", " ", "வந்த", "\n", "பழ", " ", "விறல்", " ", "தாயம்", "\n", "\n", "எய்தினம்", " ", "ஆயின்", ", ", "எய்தினம்", " ", "சிறப்பு", "'\n", "எனக்", "\n", "\n", "குடி", " ", "புரவு", " ", "இரக்கும்", "\n", "கூர்", " ", "இல்", " ", "ஆண்மைச்", "\n", "\n", "சிறியோன்", " ", "பெறின்", ", ", "அது", " ", "சிறந்தன்று", "\n", "மன்னே", ";            5", "\n", "\n", "மண்டு", " ", "அமர்", " ", "பரிக்கும்", "\n", "மதன்", " ", "உடை", " ", "நோன்", " ", "தாள்", "\n", "\n", "விழுமியோன்", " ", "பெறுகுவனாயின்", ", ", "தாழ்", " ", "நீர்", "\n", "\n", "அறு", " ", "கயமருங்கின்", " ", "சிறு", "\n", "கோல்", " ", "வெண்", " ", "கிடை", "\n", "\n", "என்றூழ்", " ", "வாடு", " ", "வறல்", "\n", "போல", ", ", "நன்றும்", "\n", "\n", "நொய்தால்", " ", "அம்ம", " ", "தானே", " ", "மை", "\n", "அற்று", ",                  10", "\n", "\n", "விசும்புற", " ", "ஓங்கிய", " ", "வெண்", " ", "குடை", ",", "\n", "\n", "முரசு", " ", "கெழு", " ", "வேந்தர்", "\n", "அரசு", " ", "கெழு", " ", "திருவே", ".", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "சோழன்", " ", "நலங்கிள்ளி", " ", "பாட்டு", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/11/074.html", "title": "புறநானூறு 74 ", "content": ["\n", "சேரமான்", " ", "கணைக்கால்", " ", "இரும்பொறை", " - சிறையில் வஞ்சினம்", "பிறந்த குழந்தை இறந்தாலும், ", "உணவுப் பிண்டமாகக்\nகுழந்தை பிறந்தாலும் ", "பிறந்தது வீரம் உடையது அன்று ", "என்று என எண்ணி ", "அதனை வீரமுடையதாக\nஆக்க ", "அதனை வாளாள் வெட்டி ஈமக்கடன் செய்வது வழக்கம். ", "நானோ சங்கிலியால் கட்டிய நாய் போல் ", "இழுத்துக் கொண்டுவரப்பட்டேன். ", "மேலும் நெஞ்சில் உரம் இல்லாமல் ", "என் வயிற்றுப்பசி அடங்க\nசிறுபதம்(தண்ணீர்) கேட்டு ", "உண்ணும் நிலைக்கு ஆளானேன். ", "இந்த ஈன நிலையைப் பெறவேண்டுமா?", "\n", "\n", "\n", "\n", "பாடல்", "\n", "\n", "\n", "\n", "குழவி", " ", "இறப்பினும்", ", ", "ஊன்தடி", "\n", "பிறப்பினும்", ",", "\n", "\n'", "ஆள்", " ", "அன்று", "' ", "என்று", "\n", "வாளின்", " ", "தப்பார்", ";", "\n", "\n", "தொடர்ப்", " ", "படு", " ", "ஞமலியின்", "\n", "இடர்ப்படுத்து", " ", "இரீஇய", "\n", "\n", "கேள்", " ", "அல்", " ", "கேளிர்", "\n", "வேளாண்", " ", "சிறு", " ", "பதம்", ",", "\n", "\n", "மதுகை", " ", "இன்றி", ", ", "வயிற்றுத்", "\n", "தீத்", " ", "தணிய", ",        5", "\n", "\n", "தாம்", " ", "இரந்து", " ", "உண்ணும்", "\n", "அளவை", "\n", "\n", "ஈன்மரோ", ", ", "இவ்", " ", "உலகத்தானே", "?", "\n", "\n", "\n", "\n", "திணை", " ", "பொதுவியல்", "; ", "துறை", "\n", "முதுமொழிக்", " ", "காஞ்சி", ".", "\n", "\n", "சேரமான்", " ", "கணைக்கால்", " ", "இரும்பொறை", " ", "சோழன்", " ", "செங்கணானோடு", " ", "திருப்போர்ப்", " ", "புறத்துப்", " ", "பொருது", ", ", "பற்றுக்", " ", "கோட்பட்டு", ", ", "குடவாயில்", " ", "கோட்டத்துச்", " ", "சிறையில்", " ", "கிடந்து", ", ", "'", "தண்ணீர்", " ", "தா", "' ", "என்று", "\n", "பெறாது", ", ", "பெயர்த்துப்", " ", "பெற்று", ", ", "கைக்", " ", "கொண்டிருந்து", "\n", "\n", "உண்ணான்", " ", "சொல்லித்", " ", "துஞ்சிய", "\n", "பாட்டு", ".", "\n", "\n", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "கணைக்கால் இரும்பொறை ", "தண்ணீர் உண்ணாமல்", "மானம் கருதி", "உயிர் விட்டான்", "\n", "\n", "\n", "\n"]},
{"link": "https://vaiyan.blogspot.com/2014/11/092.html", "title": "புறநானூறு 92 ", "content": ["\n", "\n", "அதியமான்", " ", "நெடுமான்", " ", "அஞ்சி", "\n", "மழலை ஒலியைக் கேளுங்கள்", "\n", "\n", "பகைவர் அரண்கள் பலவற்றை வென்ற நெடுமான் அஞ்சி!", "\n", "\n", "குழந்தையின் மழலைச்சொல் யாழிசை போல இனிமையாக\nஇல்லை. காலநேரத்துக்கும் பொருந்தவில்லை. ", "என்ன சொல்கிறது என்று புலப்படவும் இல்லை. ", "எனினும்\nஅந்த மழலை தந்தையின் அருளைப் பெற்றுவிடுகிறது. ", "அதுபோல என் பாடல்களும் உன் அருளைப் பெற்றுவிடுகின்றன.  ", "\n", "\n", "\n", "\n", "பாடல்", "\n", "\n", "\n", "\n", "யாழொடும்", " ", "கொள்ளா", "; ", "பொழுதொடும்", " ", "புணரா", ";", "\n", "\n", "பொருள்", " ", "அறிவாரா", "; ", "ஆயினும்", ",\n", "தந்தையர்க்கு", "\n", "\n", "அருள்", " ", "வந்தனவால்", ", ", "புதல்வர்தம்", "\n", "மழலை", ";", "\n", "\n", "என்", " ", "வாய்ச்", " ", "சொல்லும்", "\n", "அன்ன", " ", "ஒன்னார்", "\n", "\n", "கடி", " ", "மதில்", " ", "அரண்", "\n", "பல", " ", "கடந்த        5", "\n", "\n", "நெடுமான்", " ", "அஞ்சி", "! ", "நீ", " ", "அருளல்மாறே", ".", "\n", "\n", "\n", "\n", "திணை", " ", "பாடாண் திணை", "; ", "துறை", "\n", "இயன்மொழி", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஔவையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "\n", "\n", "\n", "\n"]},
{"link": "https://vaiyan.blogspot.com/2014/11/083.html", "title": "புறநானூறு 83 ", "content": ["\n", "சோழன்", " ", "போர்வைக்கோப்", " ", "பெருநற்கிள்ளி", "ஊர் இரண்டுபட்டுக் கிடக்கிறது. ", "(உறையூர்\nமக்களில் ஒரு சாரார் ", "போர்வைக் கோப்பெருநற்கிள்ளி ", "ஆளவேண்டும் என நினைக்கின்றனர். ", "மற்றொரு\nசாரார் ஆளும் தித்தன் ஆட்சியை விரும்புகின்றனர்)", "\n", "\n", "கிள்ளி காலடியில் வீரக்கழல் அணிந்துள்ளான். ", "அவனுக்கு கருந்தாடி இப்போதுதான் அரும்புகிறது. ", "அவனைப் பெறும் ஆசையால் என் வளையல் கழன்று\nநழுவுகிறது. ", "இப்படிக் கழன்றோடுவதை ", "என் தாய் பார்த்துவிடக் கூடாதே என்று நான் அஞ்சுகிறேன்.", "\n", "\n", "(இப்படிக் கழலாமல் இருக்க நான் அவன் தோளைத்\nதழுவிவிடலாம்). ", "ஆனால் ஊரவையில் அதனைச் செய்ய என் நாணம் தடுக்கிறது. ", "\n", "\n", "இப்படி என் மனம் விதுப்புறுகிறது ", "(துடிதுடித்துத்\nதடுமாறுகிறது).", "\n", "\n", "என்னைப் போல இந்த ஊரும் ", "(அவன் ஆட்சியா, இவன்\nஆட்சியா என்று) தடுமாறட்டும்.", "\n", "\n", "\n", "\n", "ஆட்சித் தடுமாற்றம் பற்றிய செய்தி ", "இப்பாடலில்\nமுதன்மையாக உள்ளமையால் ", "அகப்பொருளில் இணைக்கப்படாமல் ", "புறப்பொருளில் இணைக்கப்பட்டுள்ளது.", "\n", "\n", "\n", "\n", "பாடல் ", "\n", "\n", "\n", "\n", "அடி", " ", "புனை", " ", "தொடுகழல்", ",\n", "மை", " ", "அணல்", " ", "காளைக்கு", " ", "என்", "\n", "\n", "தொடி", " ", "கழித்திடுதல்", " ", "யான்", "\n", "யாய்", " ", "அஞ்சுவலே", ";", "\n", "\n", "அடு", " ", "தோள்", " ", "முயங்கல்", "\n", "அவை", " ", "நாணுவலே", ";", "\n", "\n", "என்", " ", "போல்", " ", "பெரு", "\n", "விதுப்புறுக", " ", "என்றும்", "\n", "\n", "ஒரு", " ", "பாற்", " ", "படாஅதாகி", ",         5", "\n", "\n", "இரு", " ", "பாற்", " ", "பட்ட", "\n", "இம்", " ", "மையல்", " ", "ஊரே", "!", "\n", "\n", "\n", "\n", "திணை", " ", "கைக்கிளை", "; ", "துறை", "\n", "பழிச்சுதல்", ".", "\n", "\n", "அவனைப்", " ", "பெருங்கோழிநாய்கன்", " ", "மகள்", "\n", "நக்கண்ணையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "அடுதோள் முயங்கல்", "\n", "\n", "\n", "\n"]},
{"link": "https://vaiyan.blogspot.com/2014/11/084.html", "title": "புறநானூறு 84 ", "content": ["\n", "சோழன்", " ", "போர்வைக்கோப்", " ", "பெருநற்கிள்ளி", "என் தலைவன் ", "புல் தரும் (சைவ) உணவை உண்டாலும் ", "பருத்த தோளை உடையவனாக இருக்கிறான். ", "நான் வெளி உலகில் திரிந்தாலும் ", "பசப்பு ஊறும் மேனியோடு ", "பொன்னிறம் கொண்டவளாக இருக்கிறேன். ", "என் தலைவன் போர்க்களம் புகுந்தால் ", "அவனை எதிர்க்கும்\nமள்ளர்களுக்கு ", "உப்பு விற்கச் செல்லும் உமணர்களுக்கு ", "ஏறவேண்டி வரும் வெறுக்கத் தக்க\nமேட்டுத்துறை ", "போன்றவனாக இருக்கிறான்.", "\n", "\n", "மள்ளர் – (மறவர்) – ", "வெல்வோம் என்று ஊரில்\nவிழாக் கொண்டாடிவிட்டு வரும் மள்ளர். ", "இவர்கள் எதிர்கொள்ள முடியாத துறை போன்றவன் கிள்ளி.", "\n", "\n", "\n", "\n", "பாடல்", "\n", "\n", "\n", "\n", "என்னை", ", ", "புற்கை", " ", "உண்டும்", "\n", "பெருந்", " ", "தோளன்னே", ";", "\n", "\n", "யாமே", ", ", "புறஞ்", " ", "சிறை", "\n", "இருந்தும்", " ", "பொன்", " ", "அன்னம்மே", ";", "\n", "\n", "போர்", " ", "எதிர்ந்து", " ", "என்னை", "\n", "போர்க்", " ", "களம்", " ", "புகினே", ",", "\n", "\n", "கல்லென்", " ", "பேர்", " ", "ஊர்", "\n", "விழவுடை", " ", "ஆங்கண்", ",", "\n", "\n", "ஏமுற்றுக்", " ", "கழிந்த", " ", "மள்ளர்க்கு 5", "\n", "\n", "உமணர்", " ", "வெரூஉம்", " ", "துறையன்னன்னே", ".", "\n", "\n", "\n", "\n", "திணை", " ", "கைக்கிளை", "; ", "துறை", "\n", "பழிச்சுதல்", ".", "\n", "\n", "அவனைப்", " ", "பெருங்கோழிநாய்கன்", " ", "மகள்", "\n", "நக்கண்ணையார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "புல் வகை தானிய உணவு 'புற்கை'", "இதனைச் சைவ உணவு என்கிறோம்", "\n", "\n", "\n", "\n"]},
{"link": "https://vaiyan.blogspot.com/2014/12/129.html", "title": "புறநானூறு 129", "content": ["\n", "ஆய் அண்டிரன்", "ஆய் அண்டிரன் ", "இரவலர்களுக்கு வழங்கிய யானையின்\nஎண்ணிக்கைக்கு ", "வானில் பூத்துக்கிடக்கும் மீனின் எண்ணிக்கையும் ஈடாக முடியாது.", "\n", "\n", "அவன் நாட்டில் பலா மரங்கள் மிகுதி. ", "குறி-இறைக்\nகுரம்பைகளில் வாழும் ", "அவன் நாட்டுக் குறவர் மக்கள் ", "மூங்கிலில் பழுக்க வைத்த தேறல்-கள்ளைப்\nபருகி, ", "வேங்கை மர முற்றத்தில் குரவை ஆடிவர். ", "\n", "\n", "\n", "\n", "பாடல் ", "\n", "\n", "\n", "\n", "குறி இறைக் குரம்பைக் குறவர் மாக்கள்", "\n", "\n", "வாங்கு அமைப் பழுனிய தேறல் மகிழ்ந்து,", "\n", "\n", "வேங்கை முன்றில் குரவை அயரும்,", "\n", "\n", "தீம் சுளைப் பலவின், மா மலைக் கிழவன்", "\n", "\n", "ஆஅய் அண்டிரன், அடு போர் அண்ணல் 5", "\n", "\n", "இரவலர்க்கு ஈத்த யானையின், கரவு இன்று,", "\n", "\n", "வானம் மீன் பல பூப்பின், ஆனாது", "\n", "\n", "ஒரு வழிக் கரு வழி இன்றிப்", "\n", "\n", "பெரு வெள்ளென்னின், பிழையாது மன்னே.", "\n", "\n", "\n", "\n", "திணை பாடாண் திணை; ", "துறை இயன்மொழி.", "\n", "\n", "ஆயை ", "உறையூர் ஏணிச்சேரி முடமோசியார் ", "பாடியது.", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "ஆய் அண்டிரன் ", "இரவலர்களுக்கு வழங்கிய யானைகள்", "இந்த விண்மீன்களை விட அதிகம்", "\n", "\n", "\n", "\n"]},
{"link": "https://vaiyan.blogspot.com/2014/12/152.html", "title": "புறநானூறு 152", "content": ["\n", "வல்", " ", "வில்", " ", "ஓரி", "ஓரி வில் வேட்டையில் வல்லவன்.", "\n", "\n", "அவன் வேட்டையாடிய அம்பானது ", "யானையை விழச்\nசெய்துவிட்டு, ", "புலியைக் கொன்றுவிட்டு, ", "மானை உருண்டுவிழச் செய்துவிட்டு, ", "பன்றியை வீழ்த்திவிட்டு, ", "அருகில் புற்றில் இருந்த உடும்பின்மீது பாய்ந்து நின்றதாம். ", "\n", "\n", "\n", "\n", "இப்படிப்பட்ட திறமையை ‘வல்வில் வேட்டம்’\nஎன்று குறிப்பிடுவர். ", "\n", "\n", "\n", "\n", "இப்படி உடும்பின் மீது பாய்ந்து கிடக்கும்\nஅம்பினை எய்தவன் யார்? ", "வேட்டையாடி விற்றுப் பிழைப்பவன் அல்லன். ", "செல்வம் மிக்கவன் என ", "அவன் மார்பில் அணிந்திருக்கும் ஆரம் காட்டுகிறது. ", "பயமலை(கொல்லிமலை) அரசன் ஓரியாக இருக்குமோ, ", "வேறு ஒருவனோ? ", "யார் ஆயினும் ஆகுக. ", "\n", "\n", "விறலி! ", "இவன்மீது ஒரு வண்ணம் பாடுவோம். ", "நீங்களும்\nமுழவை முழக்குங்கள். ", "யாழை மீட்டுங்கள். ", "களிறு போல் ஒலிக்கும் தூம்பு ஊதுங்கள். ", "எல்லரித்\nதாளத்தில் இசை எழுப்புங்கள். ", "பதலை என்னும் குடத்தில் கடப்பண் எழுப்புங்கள். ", "மதலை என்னும்\nபண்-ஆட்டக்கோலை கையில் ஆட்டுங்கள். ", "21 பண்திறத்தை முறையாகப் பாடி முடித்த பின்னர் ", "நம்\nவழக்கப்படி “கோ” என்று கூட்டிசை எழுப்புவோம் – என்றார் புலவர். ", "\n", "\n", "\n", "\n", "பாணர்கள் அவ்வாறே செய்தனர். ", "முடிவில் ‘கோ’\nஎன்னும் ஒலியுடன் கூட்டிசை எழுப்பியபோது ", "அந்த இசையைக் கேட்ட ஓரி ", "அவர்கள் தன்னை அரசன்\nஎன உணர்ந்துகொண்டனர் ", "என எண்ணி நாணிக்கொண்டு நின்றான். ", "\n", "\n", "\n", "\n", "நாணி நின்றது கண்ட புலவர் ", "இவன் உண்மையிலேயே\nஅரசன் (ஓரி அரசன்) ", "என உணர்ந்துகொண்டார். ", "“நாங்கள் தொலைவிலுள்ள நாட்டிலிருந்து வருகிறோம். ", "இங்கு உனக்கு ஒப்பான வேட்டுவர் யாரும் இல்லை” ", "என்று பாராட்டிவிட்டுத் தம் விருப்பத்தைத்\nதெரிவிக்க முயன்றார். ", "அதற்குள் அவன் தான் வேட்டையாடிக் கொண்டுவந்த ", "மானைச் சுட்டு அதன்\nகறியையும், ", "ஆவின் நெய் போன்ற தேனையும் கொடுத்து ", "உண்ணச் செய்துவிட்டு, ", "அவன் மலையில்\nகிடைக்கும் குறைவற்ற ", "பொன்மணிக் குவியலை ", "அந்தக் காட்டிலேயே தந்து ", "ஏற்றுக்கொள்ளும்படி\nவேண்டினான். ", "அவன் கொல்லிமலை அரசன் (வல்வில் ஓரி)   ", "\n", "\n", "\n", "\n", "பாடல்", "\n", "\n", "\n", "\n'", "வேழம்", " ", "வீழ்த்த", " ", "விழுத்", "\n", "தொடைப்", " ", "பகழி", "\n", "\n", "பேழ்", " ", "வாய்", " ", "உழுவையைப்", "\n", "பெரும்பிறிது", " ", "உறீஇ", ",", "\n", "\n", "புழல்", " ", "தலைப்", " ", "புகர்க்", "\n", "கலை", " ", "உருட்டி", ", ", "உரல்", " ", "தலைக்", "\n", "\n", "கேழற்", " ", "பன்றி", " ", "வீழ", ",\n", "அயலது", "\n", "\n", "ஆழல்", " ", "புற்றத்து", " ", "உடும்பில்", "\n", "செற்றும்", ",  5", "\n", "\n", "வல்", " ", "வில்", " ", "வேட்டம்", "\n", "வலம்", " ", "படுத்து", " ", "இருந்தோன்", ",", "\n", "\n", "புகழ்சால்", " ", "சிறப்பின்", " ", "அம்பு", " ", "மிகத்", " ", "திளைக்கும்", "\n", "\n", "கொலைவன்", " ", "யார்கொலோ", "? ", "கொலைவன்", "\n", "மற்று", " ", "இவன்", "\n", "\n", "விலைவன்", " ", "போலான்", "; ", "வெறுக்கை", "\n", "நன்கு", " ", "உடையன்", ";", "\n", "\n", "ஆரம்", " ", "தாழ்ந்த", " ", "அம்", "\n", "பகட்டு", " ", "மார்பின்", ",      10", "\n", "\n", "சாரல்", " ", "அருவிப்", " ", "பய", "\n", "மலைக்", " ", "கிழவன்", ",", "\n", "\n", "ஓரி", " ", "கொலோ", "? ", "அல்லன்கொல்லோ", "?", "\n", "\n", "பாடுவல்", ", ", "விறலி", "! ", "ஓர்", " ", "வண்ணம்", ";\n", "நீரும்", "\n", "\n", "மண்", " ", "முழா", " ", "அமைமின்", ";\n", "பண்", " ", "யாழ்", " ", "நிறுமின்", ";", "\n", "\n", "கண்", " ", "விடு", " ", "தூம்பின்", "\n", "களிற்று", " ", "உயிர்", " ", "தொடுமின்", ";          15", "\n", "\n", "எல்லரி", " ", "தொடுமின்", "; ", "ஆகுளி", "\n", "தொடுமின்", ";", "\n", "\n", "பதலை", " ", "ஒரு", " ", "கண்", "\n", "பையென", " ", "இயக்குமின்", ";", "\n", "\n", "மதலை", " ", "மாக்", " ", "கோல்", "\n", "கைவலம்", " ", "தமின்", "' ", "என்று", ",", "\n", "\n", "இறைவன்", " ", "ஆகலின்", ", ", "சொல்லுபு", "\n", "குறுகி", ",", "\n", "\n", "மூ", " ", "ஏழ்", " ", "துறையும்", "\n", "முறையுளிக்", " ", "கழிப்பி", ",            20", "\n", "\n'", "கோ", "' ", "எனப்", " ", "பெயரிய", "\n", "காலை", ", ", "ஆங்கு", " ", "அது", "\n", "\n", "தன்", " ", "பெயர்", " ", "ஆகலின்", "\n", "நாணி", ", ", "மற்று", ", '", "யாம்", "\n", "\n", "நாட்டிடன்", " ", "நாட்டிடன்", " ", "வருதும்", "; ", "ஈங்கு", " ", "ஓர்", "\n", "\n", "வேட்டுவர்", " ", "இல்லை", ", ", "நின்", " ", "ஒப்போர்", "'\n", "என", ",", "\n", "\n", "வேட்டது", " ", "மொழியவும்", " ", "விடாஅன்", ",\n", "வேட்டத்தில்  25", "\n", "\n", "தான்", " ", "உயிர்", " ", "செகுத்த", "\n", "மான்", " ", "நிணப்", " ", "புழுக்கோடு", ",", "\n", "\n", "ஆன்", " ", "உருக்கு", " ", "அன்ன", "\n", "வேரியை", " ", "நல்கி", ",", "\n", "\n", "தன்", " ", "மலைப்", " ", "பிறந்த", "\n", "தா", " ", "இல்", " ", "நன்", " ", "பொன்", ",", "\n", "\n", "பல்", " ", "மணிக்", " ", "குவையொடும்", "\n", "விரைஇ", ", '", "கொண்ம்", "' ", "என", ",", "\n", "\n", "சுரத்திடை", " ", "நல்கியோனே", " ", "விடர்ச்", " ", "சிமை    30", "\n", "\n", "ஓங்கு", " ", "இருங்", " ", "கொல்லிப்", "\n", "பொருநன்", ",", "\n", "\n", "ஓம்பா", " ", "ஈகை", " ", "விறல்", "\n", "வெய்யோனே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "பரிசில்", " ", "விடை", ".", "\n", "\n", "வல்", " ", "வில்", " ", "ஓரியை", " ", "வன்பரணர்", " ", "பாடியது", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "இன்றைய படம்", "அன்றைய நிகழ்வு", "\n", "\n", "\n"]},
{"link": "https://vaiyan.blogspot.com/2015/05/328.html", "title": "புறநானூறு 328", "content": ["\n", "மூதின்முல்லை * மூதில் = முதுகுடி", "அவன் முல்லைநிலச் சிற்றூர் மன்னன். ", "\n", "அந்த\nநிலத்தில் நெல் விளையாது. ", "\n", "விளைந்துள்ள வரகு, தினை ஆகியவற்றையெல்லாம் வந்தவர்களுக்கெல்லாம்\nவழங்கியே தீர்ந்துவிட்டன. ", "\n", "அவன் அப்படி இருந்தாலும் நீ அதனைப் பற்றி எண்ணாதே.", "\n", "\n", "பாண!", "\n", "வெள்ளம் போல ஊற்றிவைத்துள்ள பானையில்\nஒரு சொட்டு உறை விட்டதும் அந்தத் திருட்டுப் புளிச்சுவை எல்லாப் பாலையும் திரித்துவிடுவது\nபோல அவன் பிறரையெல்லாம் மாற்றிவிடுவான்.", "\n", "\n", "பிறர் தந்த அரிசியில் நெய்யும் புலால் கறியும்\nகலந்து கிண்டிய களியை உண்ணத் தருவான். ", "\n", "\n", "முஞ்ஞை தாளித் தொட்டியில் வளர்க்கப்படும். ", "அதனை முயல் வந்து கறிக்கும் சிற்றூர் அரசன் அவன். ", "அவனைப் பாடிக்கொண்டு சென்றால் நீ\nவேண்டியதைப் பெறலாம். ", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "\n", "\n", "..........", "டை", " ", "முதல்", " ", "புறவு", "\n", "சேர்ந்திருந்த", "\n", "\n", "புன்", " ", "புலச்", " ", "சீறூர்", ",\n", "நெல்", " ", "விளையாதே", ";", "\n", "\n", "வரகும்", " ", "தினையும்", " ", "உள்ளவை", "\n", "எல்லாம்", "\n", "\n", "இரவல்", " ", "மாக்களுக்கு", " ", "ஈயத்", "\n", "தொலைந்தன", ";", "\n", "\n", ".................\n", "டு", " ", "அமைந்தனனே", ";        5", "\n", "\n", "அன்னன்", " ", "ஆயினும்", ", ", "பாண", "!\n", "நன்றும்", "\n", "\n", "வெள்ளத்திடும்", " ", "பாலுள்", " ", "உறை", " ", "தொட", "....", "\n", "\n", "களவுப்", " ", "புளி", " ", "அன்ன", "\n", "விளை", "....", "\n", "\n", "..............", "வாடு", " ", "ஊன்", " ", "கொழுங்", "\n", "குறை", "\n", "\n", "கொய்", " ", "குரல்", " ", "அரிசியொடு", "\n", "நெய்", " ", "பெய்து", " ", "அட்டு", ",             10", "\n", "\n", "துடுப்பொடு", " ", "சிவணிய", " ", "களிக்", " ", "கொள்", "\n", "வெண்", " ", "சோறு", "\n", "\n", "உண்டு", ", ", "இனிது", " ", "இருந்த", "\n", "பின்", "\n", "\n", "... ... ...\n... .... ... ", "தருகுவன்", " ", "மாதோ", "\n", "\n", "தாளி", " ", "முதல்", " ", "நீடிய", "\n", "சிறு", " ", "நறு", " ", "முஞ்ஞை", "\n", "\n", "முயல்", " ", "வந்து", " ", "கறிக்கும்", "\n", "முன்றில்", ",          15", "\n", "\n", "சீறூர்", " ", "மன்னனைப்", " ", "பாடினை", "\n", "செலினே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "பங்கு", "\n............................. ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இந்த முயல் பூவை", "உண்கிறது.", "பாடலில்", "முஞ்ஞை இலையைக்", "கறிக்கிறது", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/329.html", "title": "புறநானூறு 329", "content": ["\n", "வல்லாண் முல்லை", "பலராலும் போற்றப்படும் நெடுந்தகையாகிய மன்னன்\nபாதுகாக்கும் ஊர் பாம்பு வாழும் புற்றைப் போலப் பகைவர் அணுகாமல் இருக்கும் ஊராகும். ", "\n", "\n", "இவன் ஈகை", "\n", "\n", "\n", "வீட்டிலே காய்ச்சிய கள்ளை அந்தச் சிற்றூரில்\nஉள்ள குடும்பத்தினர் கூட்டமாகச் சென்று முன்னோரின் நடுகல்லுக்கு பகல் பொழுதில் படையல்\nசெய்வர். அப்போது நடுகல்லை நீராட்டுவர். நெய்யிட்டு விளக்கேற்றி வைப்பர். அந்த நெய்விளக்கு\nமேகம் போலப் புகை விட்டு எரியும். எரியும் நெய்யின் மணம் ஊர்த்தெருவெல்லாம் கமழும்.", "\n", "\n", "\n", "\n", "இது ஒரு ஒரு போர்முனையாகத் திகழும் ஊர்.\n", "\n", "\n", "\n", "இதன் அரசன் வழங்குபவர் படும் துன்பத்தை எண்ணிப்பார்க்க\nமாட்டான். இருப்பு வைத்துக்கொள்ளாமல் இரவலர்களுக்குத் தன்னிடம் உள்ள பொருளை எல்லாமுமாக\nவழங்குவான். இவ்வாறு அவன் நற்பெயர் பெற்றிருந்தான்.  ", "\n", "\n", "\n", "\n", "அருஞ்சொல்", "\n", "\n", "\n", "நெய்ந்நறை = நெய்யில் எரியும் விளக்கு", "\n", "மங்குல் = புகைமண்டலம்", "\n", "புன்கண் = துன்பம்", "\n", "அருகாது = சுருங்காமல், குறைக்காமல்", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "\n", "\n", "இல்", " ", "அடு", " ", "கள்ளின்", "\n", "சில்", " ", "குடிச்", " ", "சீறூர்ப்", "\n", "\n", "புடை", " ", "நடு", " ", "கல்லின்", "\n", "நாட்", " ", "பலி", " ", "ஊட்டி", ",", "\n", "\n", "நல்", " ", "நீராட்டி", ", ", "நெய்ந்", "\n", "நறைக்", " ", "கொளீஇய", ",", "\n", "\n", "மங்குல்", " ", "மாப்", " ", "புகை", "\n", "மறுகுடன்", " ", "கமழும்", ",", "\n", "\n", "அரு", " ", "முனை", " ", "இருக்கைத்துஆயினும்", ",\n", "வரி", " ", "மிடற்று 5", "\n", "\n", "அரவு", " ", "உறை", " ", "புற்றத்து", "\n", "அற்றே", " ", "நாளும்", "\n", "\n", "புரவலர்", " ", "புன்கண்", " ", "நோக்காது", ",\n", "இரவலர்க்கு", "\n", "\n", "அருகாது", " ", "ஈயும்", " ", "வண்மை", ",", "\n", "\n", "உரைசால்", ", ", "நெடுந்தகை", " ", "ஓம்பும்", " ", "ஊரே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "மதுரை", " ", "அறுவை", " ", "வாணிகன்", "\n", "இளவேட்டனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "போரில் வென்றவன் நடுகல்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/391.html", "title": "புறநானூறு 391", "content": ["\n", "பொறையாற்று கிழான்", "உன் வயல் நன்கு விளைய, ", "நீ விரும்பியவளோடு\nநீடூழி வாழ்க ", "என்று புலவர் வாழ்த்துகிறார்.", "\n", "\n", "அ", "\n", "\n", "மழை பொழிந்துகொண்டு, மேகம் முழங்கும் பெரிய\nமலை. ", "\n", "\n", "திருமால் [விண்டு] பேருருவம் கொண்டது போல்\nவானளாவ உயர்ந்த மலை. ", "\n", "\n", "அந்த மலை போல் உயர்ந்து விளைந்திருக்கும்\nநெல். ", "\n", "\n", "ஏர் மாடு உழுது விளைச்சல் தந்த நெல். ", "\n", "\n", "இந்த நெல்வளம் பெருகவேண்டும் என்று என் சுற்றம்\nஉன்னை வாழ்த்திக்கொண்டுள்ளது. ", "\n", "ஆ", "\n", "\n", "வாழ்த்திக்கொண்டே, செப்பம் இல்லாத அகப்பையால்\n", "[மூரி]", " கிண்டிவிட்டுக் அரியல் என்னும் கஞ்சிக்கள்ளை\nஊற்றிப் பருகி மகிழ்கிறது. ", "\n", "\n", "வேங்கட மலைக்கு வடக்கில் இருக்கும் தன் நாடு\nபசியால் வாடுவதால் இங்கு வந்து தங்கியுள்ள என் பெருஞ்சுற்றம் இவ்வாறு பருகி மகிழ்கிறது.\n", "\n", "\n", "இ", "\n", "\n", "தம் வறுமையைப் போக்குவார் யாராவது இருக்கிறார்களா\nஎன்று பலரையும் வினவியபோது உன்னைப்பற்றி அறிந்த பொருநர் கூறினர். ", "\n", "\n", "நாங்கள் வந்துள்ளோம். ", "\n", "\n", "முன்னர் வந்தவர்கள் இங்கு இல்லை. ", "அவர்களைக்\nகாட்டிலும் இரக்கம் கொள்ளத்தக்கவர்களாக இந்தப் பொருநன் இருக்கிறான் – என்று கூறிக்கொண்டே\nவந்து நீ உதவியதாகக் கூறினர். ", "\n", "\n", "அதனால் உன்னைக் காணலாம் என்று வந்துள்ளேன்.\n", "\n", "\n", "ஈ", "\n", "\n", "பெருங்கழிச் சேற்றில் நுழைந்து பதுங்கி வாழும்\nமீனைத் தேடித் தின்னும் இறுக்கமான சிறகுகளைக் கொண்ட புதா என்னும் பறவை வாழும் உனது\nவயல் அதிக விளைச்சல் காணவேண்டும். ", "\n", "\n", "ஒரு வேலி அளவு பரப்பளவு உள்ள நிலத்தில் ஆயிரம்\nகலம் நெல் விளையும் அளவுக்கு விளைச்சல் பெருகவேண்டும். ", "நீ விரும்பிய உன் மனைவியோடு\nநீ இனிதாகத் துயில் கொள்ளவேண்டும்.   ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "தண்", " ", "துளி", " ", "பல", "\n", "பொழிந்து", " ", "எழிலி", " ", "இசைக்கும்", "\n", "\n", "விண்டு", " ", "அனைய", " ", "விண்", "\n", "தோய்", " ", "பிறங்கல்", "\n", "\n", "முகடுற", " ", "உயர்ந்த", " ", "நெல்லின்", "\n", "மகிழ்", " ", "வரப்", "\n", "\n", "பகடு", " ", "தரு", " ", "பெரு", "\n", "வளம்", " ", "வாழ்த்தி", ", ", "பெற்ற", "\n", "\n", "ஆ", "\n", "\n", "திருந்தா", " ", "மூரி", " ", "பரந்து", " ", "படக்", "\n", "கெண்டி", ",         5", "\n", "\n", "அரியல்", " ", "ஆர்கையர்", " ", "உண்டு", "\n", "இனிது", " ", "உவக்கும்", "\n", "\n", "வேங்கட", " ", "வரைப்பின்", " ", "வடபுலம்", " ", "பசித்தென", ",", "\n", "\n", "ஈங்கு", " ", "வந்து", " ", "இறுத்த", "\n", "என்", " ", "இரும்", " ", "பேர்", " ", "ஒக்கல்", "\n", "\n", "இ", "\n", "\n", "தீர்கை", " ", "விடுக்கும்", " ", "பண்பு", "\n", "இல", " ", "முதுகுடி", "\n", "\n", "நன", "...............................................", "வினவலின்", ",       10", "\n", "\n'", "முன்னும்", " ", "வந்தோன்", " ", "மருங்கிலன்", ", ", "இன்னும்", "\n", "\n", "அளியன்", " ", "ஆகலின்", ", ", "பொருநன்", " ", "இவன்", "' ", "என", ",", "\n", "\n", "நின்", " ", "உணர்ந்து", " ", "அறியுநர்", "\n", "என்", " ", "உணர்ந்து", " ", "கூற", ",", "\n", "\n", "காண்கு", " ", "வந்திசின்", ", ", "பெரும", "!...........................", "\n", "\n", "ஈ", "\n", "\n..........", "பெருங்", " ", "கழி", " ", "நுழைமீன்", "\n", "அருந்தும்     15", "\n", "\n", "துதைந்த", " ", "தூவி", " ", "அம்", "\n", "புதாஅம்", " ", "சேக்கும்", "\n", "\n", "ததைந்த", " ", "புனல்", " ", "நின்", "\n", "செழு", " ", "நகர்", " ", "வரைப்பின்", ",", "\n", "\n", "நெஞ்சு", " ", "அமர்", " ", "காதல்", "\n", "நின்", " ", "வெய்யோளொடு", ",", "\n", "\n", "இன்", " ", "துயி", "........................... ", "ஞ்சால்", "\n", "\n", "துளி", " ", "பதன்", " ", "அறிந்து", "\n", "பொழிய", ",        20", "\n", "\n", "வேலி", " ", "ஆயிரம்", " ", "விளைக", ",\n", "நின்", " ", "வயலே", "!", "\n", "\n", "\n", "\n", "திணை பாடாண் திணை", "; ", "துறை", " ", "கடைநிலை", ".", "\n", "\n", "பொறையாற்று", " ", "கிழானைக்", " ", "கல்லாடனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "The poet hails the patron to have plenty of yields in his farm plowed by oxen. ", "He also praises him to live happily with his wife. He approached him because his native place situated on northern side of Venkadam Hills was suffering in famine. When he inquired, somebody guided him approach you. I and my relatives came to your place and enjoying drinks and food with shelter. So we hail you with your land having harvest of paddy, thousand bags in an area of ‘veli’-squire.      ", "இப்படி உழுது பகடு தரு பெருவள ", "நெல்  பெருகவேண்டும்", "என்று புலவர் வாழ்த்துகிறார்", "\n", "\n", "\n", "\n"]},
{"link": "https://vaiyan.blogspot.com/2014/10/013.html", "title": "புறநானூறு 13 ", "content": ["\n", "முடித்தலைக்கோப் பெருநற்கிள்ளி", " பற்றிச் சேரமான் ", "அந்துவஞ்சேரல் இரும்பொறையிடம்", "இவன் யார் என்று கேட்பாயானால், ", "சொல்கிறேன்\nகேள்.", "அழகிய நெஞ்சில் புலிநிறத்தில் புள்ளி பட்ட கவசம் அணிந்தவன். ", "அந்தப் புள்ளி நிறம் பிறர் எய்த அம்புகளால் உருவானது. ", "எமன் போன்ற களிற்றின்மேல் உள்ளான்.", "அது கடலில் மிதக்கும் நாவாய்க் கப்பல் போல்\nவருகிறது. ", "அதனைச் சூழ்ந்து சுறாமீன் கூட்டம் போல் ", "வாள்வீரர்கள் மொய்த்துக்கொண்டு வருகின்றனர். ", "அந்தக் களிற்றுக்கு மதம் பிடித்துவிட்டது என்பது அந்த வாள்வீரர்களுக்குத் தெரியவில்லை.", "அம்மம்ம!", "அவன் துன்பம் இல்லாமல் திரும்புவானாக!", "மயில் உகுத்த தோகையை ", "உழவர் நெல் கட்டோடு\nசேர்த்துக் கட்டும் ", "வயல்நாட்டை உடையவன் அவன். ", "கொழுத்த மீனில் விளைந்த கள்ளைப் பருகும் ", "மக்கள் வாழும் நாட்டை உடையவன் அவன்.", "\n", "\n", "\n", "பாடல்", "\n", "\n'", "இவன் யார்", "?' ", "என்குவை ஆயின்", ", ", "இவனே", "\n", "\n", "புலி நிறக் கவசம் பூம் பொறி சிதைய", ",", "\n", "\n", "எய் கணை கிழித்த பகட்டு எழில் மார்பின்", ",", "\n", "\n", "மறலி அன்ன களிற்று மிசையோனே", ";", "\n", "\n", "களிறே", ", ", "முந்நீர் வழங்கு நாவாய் போலவும்", ",", "\n", "\n", "பல் மீன் நாப்பண் திங்கள் போலவும்", ",", "\n", "\n", "சுறவினத்து அன்ன வாளோர் மொய்ப்ப", ",", "\n", "\n", "மரீஇயோர் அறியாது", ", ", "மைந்து பட்டன்றே", ";", "\n", "\n", "நோய் இலன் ஆகிப் பெயர்கதில் அம்ம!", "\n", "\n", "பழன மஞ்ஞை உகுத்த பீலி", "\n", "\n", "கழனி உழவர் சூட்டொடு தொகுக்கும்", ",", "\n", "\n", "கொழு மீன்", ", ", "விளைந்த கள்ளின்", ",", "\n", "\n", "விழு நீர் வேலி நாடு கிழவோனே.", "\n", "\n                ", "\n", "திணை பாடாண் திணை", "; ", "துறை வாழ்த்தியல்.", "சோழன் முடித்தலைக்கோப் பெருநற்கிள்ளி ", "கருவூரிடம் செல்வானைக் கண்டு", ",", "சேரமான் அந்துவஞ்சேரல் இரும்பொறையோடு ", "வேண்மாடத்து மேல் இருந்து", ", ", "உறையூர் ஏணிச்சேரி முடமோசியார் பாடியது.", "\n", "\n\n", "\n", "\n", "\n", "\n", "\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "பெருநற்கிள்ளி", "இப்படித்தான்", "அன்று", "களிற்றின்மேல்", "சென்றான்", "போலும்", "\n", "\n", "\n", "பெருநற்கிள்ளி", " ", "(", "முடித்தலைக்கோ", ")", "அந்துவஞ்சேரல் ", "இரும்பொறை", "முடமோசியார்", " ", "(", "உறையூர் ஏணிச்சேரி", ")", "ஆகியோர் ", "சமகாலத்தவர்", "*", "பகைவனைக் ", "காப்பாற்றிய பாங்கு", "*", "மீன்-கள்", "\n"]},
{"link": "https://vaiyan.blogspot.com/2014/10/015.html", "title": "புறநானூறு 15 ", "content": ["\n", "பல்யாகசாலை முதுகுடுமிப் பெருவழுதி", "புலவர் மன்னனைக் வினவுகிறார்", ".", "\n", "\n", "பகைவரை அழித்து வசைபாட வாழ்ந்தவர் பலரா", ", ", "இல்லை", ", ", "தூண் நட்டு வேள்வி செய்து புகழ் பெற்றவர் பலரா", "?", "\n", "\n", "\n", "நீ சினம் மிக்கவன்", ". ", "அதனால் பகைவர் நாட்டில் தேர் நடத்தினாய்", ". ", "அந்தத் தேர்க்கால் பள்ளத்தில் கழுதை", "-", "ஏர் பூட்டி\nஉழுதாய்", ".", "அவரது கோட்டைகளை அழித்தாய்", ".", "பறவைகள் மேயும் விளைவயல்கள் ", "உன் குதிரைக் குளம்புகளால் மிதிபடத் தேரோட்டினாய்", ".", "நடை பயில்வதும்", ", ", "பருத்த முதுகுக் கொட்டேறியும்", ", ", "பரந்த காலடியும்", ", ", "அழிக்கும் பார்வையும்", ", ", "ஒளி வீசும் கொம்புகளையும் கொண்டதுமான ", "உன் யானைகளை ", "ஊர்மக்கள் குடிப்பதற்காகப்\nபாதுகாக்கப்பட்ட குளத்தில் ", "குளித்துத் திளைக்கும்படி செய்தாய்", ".", "\n", "\n", "\n", "\n", "இப்படிப்பட்ட சீற்றம் கொண்டவன் நீ", ".", "\n", "\n", "\n", "பொன்", "-", "கேடயமும் வேலும் ஏந்தி, ", "பகைவர் நடத்திய காலாள் படையை ", "வெல்லும்\nஆசையோடு போரிட்டும்", ", ", "ஏமாந்தும் ", "மக்கள் ", "வசை பாட வாழ்ந்தவர் பலரா", "? ", "அல்லது", "…", "நால்வேதம்", " போற்றும் சிறப்புக் குழியில் ", "நெய் ஊற்றி ஆவி பொங்க ", "வேள்வி செய்து ", "தூண் நட்டுச்\nசிறப்பெய்தியவர் பலரா", "?", "\n", "\n", "\n", "\n", "கனை", "-", "முழவினை முழக்கிக்கொண்டு ", "உன்னைப் பாடும் பாடினியின் ", "வஞ்சிப்\nபாடலை விரும்பும் வலிமை மிக்கவனே", "!    ", "\n", "\n", "\n", "உன்னைப் பொறுத்த மட்டில் யார் பலர்", "?", "இருவரும் இல்லை", ".", "\n", "\n", "\n", "\n", "\n", "பாடல்", "\n", "\n", "\n", "\n", "கடுந் தேர் குழித்த ஞெள்ளல் ஆங்கண்", ",", "\n", "\n", "வெள் வாய்க் கழுதைப் புல் இனம் பூட்டி", ",", "\n", "\n", "பாழ் செய்தனை", ", ", "அவர் நனந் தலை நல் எயில்", ";", "\n", "\n", "புள்ளினம் இமிழும் புகழ்சால் விளை வயல்", ",", "\n", "\n", "வெள் உளைக் கலி மான் கவி குளம்பு உகளத்", "\n", "\n", "தேர் வழங்கினை", ", ", "நின் தெவ்வர் தேஎத்து", ";", "\n", "\n", "துளங்கு இயலான்", ", ", "பணை எருத்தின்", ",", "\n", "\n", "பாவு அடியான்", ", ", "செறல் நோக்கின்", ",", "\n", "\n", "ஒளிறு மருப்பின் களிறு அவர", "\n", "\n", "காப்பு உடைய கயம் படியினை", ";", "\n", "\n", "அன்ன சீற்றத்து அனையை", "; ", "ஆகலின்", ",", "\n", "\n", "விளங்கு பொன் எறிந்த நலம் கிளர் பலகையொடு", "\n", "\n", "நிழல் படு நெடு வேல் ஏந்தி", ", ", "ஒன்னார்", "\n", "\n", "ஒண் படைக் கடுந் தார் முன்பு தலைக் கொண்மார்", ",", "\n", "\n", "நசை தர வந்தோர் நசை பிறக்கு ஒழிய", ",", "\n", "\n", "வசை பட வாழ்ந்தோர் பலர்கொல்", "? ", "புரை இல்", "\n", "\n", "நல் பனுவல்", ", ", "நால் வேதத்து", ",", "\n", "\n", "அருஞ் சீர்த்திப் பெருங் கண்ணுறை", "\n", "\n", "நெய்ம் மலி ஆவுதி பொங்க", ", ", "பல் மாண்", "\n", "\n", "வீயாச் சிறப்பின் வேள்வி முற்றி", ",", "\n", "\n", "யூபம் நட்ட வியன் களம் பலகொல்", "?", "\n", "\n", "யா பலகொல்லோ", "? ", "பெரும! வார் உற்று", "\n", "\n", "விசி பிணிக்கொண்ட மண் கனை முழவின்", "\n", "\n", "பாடினி பாடும் வஞ்சிக்கு", "\n", "\n", "நாடல் சான்ற மைந்தினோய்! நினக்கே.", "               ", "\n", "திணையும் துறையும் அவை.", "பாண்டியன் பல்யாகசாலை முதுகுடுமிப் பெருவழுதியை ", "நெட்டிமையார்\nபாடியது.", "\n", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "இவை ஆற்றில் குளிக்கும் யானைகள்", "பாடலில் குறிப்பிடப்படுவது", "குடிநீர்க் குளத்தைக் கலக்கும் யானைகள்", "\n", "\n", "\n", "இந்தப் பாடலில் ", "‘அன்ன சீற்றத்து அனையை’", " என்பது வரை வழுதியின் போராற்றலை நெட்டிமையார் புகழ்கிறார்.", "அடுத்து ", "வசைபட வாழ்ந்தோர் பலர்கொல்", " என்பது வரை போர் இகழப்படும் செயல் என்கிறார்.", "அடுத்து ", "யூபம் நட்ட வியன்களம் பலகொல்", " என்பது வரை வேதநெறியால் யாது பயன் எனப் பெற வைக்கிறார்.", "இறுதியில் ", "பாடினி பாடும் வஞ்சிக்கு நாடல் சான்றவன்", " எனக் குறிப்பிட்டு மக்களை மகிழ்விப்பதே நெறி என்னும் அறத்தை நிலைநாட்டுகிறார்.", "\n"]},
{"link": "https://vaiyan.blogspot.com/2014/11/091.html", "title": "புறநானூறு 91 ", "content": ["\n", "அதியமான்", " ", "நெடுமான்", " ", "அஞ்சி", "வெற்றிவாள் ஏந்தி, ", "பகைவர் போர்க்களத்திலையே\nமடியும்படி ", "வென்ற வீரக்கழல் அணிந்தவன் அதியர் கோமான். ", "அதியர் களிப்புக்காக நறவுக் கள்ளை\nஉண்பவர்கள். ", "இவன் போரிலே வென்ற திருவினைப் ", "பொன்மாலையாக்கி அணிந்திருப்பவன். ", "‘அஞ்சி’\nஎன்னும் பெயர் கொண்டவன்.", "\n", "\n", "சிவபெருமான் பால் போன்ற வெண்ணிற நெற்றியைக்\nகொண்டவன். ", "நீலமணி நிறம் கொண்ட தொண்டையை உடையவன்.", "\n", "\n", "பெருமானே, ", "நீ ", "இந்தச் சிவபெருமான் போல நிலைபெற்று\nவாழ்வாயாக!", "\n", "\n", "தொன்றுதொட்டுப் ", "பெருமலை வெடிப்பு ஒன்றில் பழுக்கும்,", "பெறுவதற்கு அரிதாக, ", "‘சிறியிலை நெல்லி’ப் பழம் ஒன்றை, ", "உண்டால் சாகாமல் நீண்டநாள் வாழக்கூடிய\nஅதன் தன்மையை ", "உன் மனத்திலேயே வைத்துப் பூட்டிக்கொண்டு, ", "நான் சாகாமல் நீண்டநாள் வாழவேண்டும்\nஎன்று எண்ணி, ", "எனக்குக் கொடுத்து, ", "என்னை உண்ணச் செய்தாயே. ", "நீ சிவபெருமானைப் போல வாழ்க.", "\n", "\n", "\n", "\n", "பாடல்", "\n", "\n", "\n", "\n", "வலம்", " ", "படு", " ", "வாய்வாள்", "\n", "ஏந்தி", ", ", "ஒன்னார்", "\n", "\n", "களம்", " ", "படக்", " ", "கடந்த", "\n", "கழல்", " ", "தொடித்", " ", "தடக்", " ", "கை", ",", "\n", "\n", "ஆர்", " ", "கலி", " ", "நறவின்", ",\n", "அதியர்", " ", "கோமான்", "!", "\n", "\n", "போர்", " ", "அடு", " ", "திருவின்", "\n", "பொலந்", " ", "தார்", " ", "அஞ்சி", "!", "\n", "\n", "பால்", " ", "புரை", " ", "பிறை", "\n", "நுதல்", " ", "பொலிந்த", " ", "சென்னி  5", "\n", "\n", "நீலமணி", " ", "மிடற்று", " ", "ஒருவன்", "\n", "போல", "\n", "\n", "மன்னுக", " ", "பெரும", "! ", "நீயே", ",\n", "தொல்", " ", "நிலைப்", "\n", "\n", "பெரு", " ", "மலை", " ", "விடரகத்து", "\n", "அரு", " ", "மிசைக்", " ", "கொண்ட", "\n", "\n", "சிறியிலை", " ", "நெல்லித்", " ", "தீம்", " ", "கனி", " ", "குறியாது", ",", "\n", "\n", "ஆதல்", " ", "நின்", " ", "அகத்து", "\n", "அடக்கி", ",               10", "\n", "\n", "சாதல்", " ", "நீங்க", ", ", "எமக்கு", "\n", "ஈத்தனையே", "!", "\n", "\n", "\n", "\n", "திணை", " ", "பாடாண்", " ", "திணை", "; ", "துறை", " ", "வாழ்த்தியல்", ".", "\n", "\n", "அதியமான்", " ", "நெடுமான்", " ", "அஞ்சியை", " ", "ஔவையார்", " ", "நெல்லிப்", "\n", "பழம்", " ", "பெற்றுப்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ". 3 ", "ஆம்", " ", "நூற்றாண்டு", "\n", "முதல்", "\n", "கி", ".", "பி", ". 2 ", "ஆம்", "\n", "நூற்றாண்டு", "\n", "அதியமான் ஔவைக்கு ", "நெல்லிக்கனி வழங்கினான்", "\n", "\n", "\n", "\n"]},
{"link": "https://vaiyan.blogspot.com/2014/10/018.html", "title": "புறநானூறு 18 ", "content": ["\n", "பாண்டியன் நெடுஞ்செழியன்", "குடபுலவியனார்", " (", "குடபுலத்து வாழ்ந்தவர்; இயம் முழக்குபவர்", ") ", "பாண்டியன் அறிவுடை நம்பிக்குக் கூறும் ", "முதுமொழி என்னும் உலகியல் செய்தி\nகூறும் பாடல் இது", ". ", "\n", "\n", "\n", "கடலால் சூழப்பட்டுப் பரந்துகிடக்கும்\nஉலகை ", "முயற்சி வலிமையால் தனதாக்கிக்கொண்டு ", "புகழை நிலைநாட்டிய திறனாளிகளில் ", "யானை போன்றவனே", "!", "ஒன்று பத்து என்று கோடி வரை அடுக்கிய ", "பெருமை உடையதாக உன் வாழ்நாள் அமையட்டும்", ". ", "வளமான மூதூரின்", " (", "மதுரை", ") ", "வெற்றி", "-", "வேந்தே", "!", "நீரில் தாழ்ந்திருக்கும் காஞ்சிப்\nபூவை வாளைமீன் கவ்வுதலும்", ", ", "ஆரல்", ", ", "வரால்", ", ", "செந்நிறக் கெடிறு\nமீன்கள் வளர்வதுமான அகழியும்", ", ", "வான் தோயும் மதிலும் கொண்டது உன்\nவளநகர்", ".", "இறந்தபின் செல்லும் உலகத்துச் செல்வத்தை\nவிரும்பினாலும்", ", ", "அரசர்களையெல்லாம் வென்று ", "தனியொருவனாகச் சிறப்புப் பெற விரும்பினாலும்", ", ", "சிறந்த உலகின் புகழை நிலைநிறுத்திக்கொள்ள விரும்பினாலும் ", "ஒரு தகுதி வேண்டும்", ". ", "அதைச் சொல்கிறேன் கேள்", "!", "அதற்குத் தகுதி உள்ளவன் நீ", ".", "உடம்பு நீர் இல்லாமல் வாழமுடியாது", ". ", "உடம்புக்கு உணவு வழங்கியவ", "ர்\n", "உயிர் தந்தவராக மதிக்கப்படுவர்", ". ", "உடம்பு உணவின்\nபிண்டம்", ". ", "உணவு என்பது நிலம் நீர் ஆகியவற்றின் கொடை", ". ", "நீரையும் திலத்தையும் சேர்த்து வைத்தவர் ", "உடம்பையும் உயிரையும் படைத்தவர் ஆவார்", ". ", "விதைத்துவிட்டு வான்மழையை எதிர்நோக்கும் ", "புன்செய் நிலமாயின் அரசன் முயற்சிக்குப்\nபயன்படாது", ". ", "அதனால்", "…", "\n", "\n", "\n", "\n", "போரை விரும்பும் செழியனே", "!", "\n", "நான் சொல்வதை ஏளனம் செய்யாமல் ", "நிலம்\nநெளிந்து பள்ளமாய்க் கிடக்கும் இடங்களிலெல்லாம் ", "நீர்நிலை பெருகும்படி ", "தடுத்து நிறுத்தியவர் ", "இவ்வுலகில் தன்னை நிலைநிறுத்திக்கொண்டவர் ஆவர்", ". ", "அவ்வாறு நீரைத் தடுத்து நிறுத்தாதவர் ", "இவ்வுலகில்\nபதியாதவர் ஆவார்", ".", "\n", "\n", "\n", "நீ நீர்நிலைகளைப் பெருகச் செய்து ", "உன்னை இவ் உலகில் நிலைநிறுத்திக்கொள்க", "!", "\n", "\n", "\n", "\n", "பாடல்", "\n", "\n", "முழங்கு முந்நீர் முழுவதும் வளைஇப்", "\n", "\n", "பரந்துபட்ட வியல் ஞாலம்", "\n", "\n", "தாளின் தந்து", ", ", "தம் புகழ் நிறீஇ", ",", "\n", "\n", "ஒரு தாம் ஆகிய உரவோர் உம்பல்!", "\n", "\n", "ஒன்று பத்து அடுக்கிய கோடி கடை இரீஇய", "\n", "\n", "பெருமைத்தாக", ", ", "நின் ஆயுள்தானே!", "\n", "\n", "நீர்த் தாழ்ந்த குறுங் காஞ்சிப்", "\n", "\n", "பூக் கதூஉம் இன வாளை", ",", "\n", "\n", "நுண் ஆரல்", ", ", "பரு வரால்", ",", "\n", "\n", "குரூஉக் கெடிற்ற", ", ", "குண்டு அகழி", ";", "\n", "\n", "வான் உட்கும் வடி நீள் மதில்", ";", "\n", "\n", "மல்லல் மூதூர் வய வேந்தே!", "\n", "\n", "செல்லும் உலகத்துச் செல்வம் வேண்டினும்", ",", "\n", "\n", "ஞாலம் காவலர் தோள் வலி முருக்கி", ",", "\n", "\n", "ஒரு நீ ஆகல் வேண்டினும்", ", ", "சிறந்த", "\n", "\n", "நல் இசை நிறுத்தல் வேண்டினும்", ", ", "மற்று அதன்", "\n", "\n", "தகுதி கேள்", ", ", "இனி", ", ", "மிகுதியாள!", "\n", "\n", "நீர் இன்று அமையா யாக்கைக்கு எல்லாம்", "\n", "\n", "உண்டி கொடுத்தோர் உயிர் கொடுத்தோரே", ";", "\n", "\n", "உண்டி முதற்றே உணவின் பிண்டம்", ";", "\n", "\n", "உணவு எனப்படுவது நிலத்தொடு நீரே", ";", "\n", "\n", "நீரும் நிலனும் புணரியோர் ஈண்டு", "\n", "\n", "உடம்பும் உயிரும் படைத்திசினோரே", ";", "\n", "\n", "வித்தி வான் நோக்கும் புன் புலம் கண் அகன்", "\n", "\n", "வைப்பிற்று ஆயினும்", ", ", "நண்ணி ஆளும்", "\n", "\n", "இறைவன் தாட்கு உதவாதே", "; ", "அதனால்", ",", "\n", "\n", "அடு போர்ச் செழிய! இகழாது வல்லே", "\n", "\n", "நிலன் நெளி மருங்கில் நீர் நிலை பெருகத்", "\n", "\n", "தட்டோர் அம்ம", ", ", "இவண் தட்டோரே", ";", "\n", "\n", "தள்ளாதோர் இவண் தள்ளாதோரே.", "\n", "திணை பொதுவியல்", "; ", "துறை முதுமொழிக் காஞ்சி.", "பாண்டியன் நெடுஞ்செழியனைக் ", "குடபுலவியனார் பாடியது.", "\n\n", "காலம்", "     \n: ", "கி", ".", "மு", ". 3 ", "முதல் கி", ".", "பி", ". 2 (", "நூற்றாண்டு", ")", "\n", "\"நிலன் நெளி ", "மருங்கில் ", "நீர் நிலை ", "பெருகத்", "தட்டோர்\"", "செய்த", "தடுப்பு", "\n", "\n", "\n", "\n"]},
{"link": "https://vaiyan.blogspot.com/2015/06/392.html", "title": "புறநானூறு 392", "content": ["\n", "பொகுட்டெழினி", "கரும்பு தந்த மரபு", "ஈ", "\n", "\n", "அதியர் குடி மன்னன் ஒருவன் வானத்து அமிழ்தம்\nபோன்ற கரும்பைத் தன் நாட்டுக்குக் கொண்டுவந்து பயிரிட்டான். எழினி அவன் மரபில் வந்தவன்.\n", "\n", "\n", "அ", "\n", "\n", "எழினி, அதியர் குடியைச் சேர்ந்த மக்களின்\nஅரசன். ", "அவன் தன் கையில் வளைந்திருக்கும் பூண் அணிந்திருந்தான். ", "முழுமதியம் போன்ற வெண்கொற்றக்\nகுடையின் கீழ் அமர்ந்து ஆட்சி செலுத்தினான். ", "\n", "\n", "பனி கொட்டிக்கொண்டிருந்த விடியற்கால வேளையில்\nஇளநிலா ஒளியில் அவன் கோட்டை வாயிலில் நின்றுகொண்டு நான் என் ஒருகண் மாக்கிணையை முழக்கினேன்.", "\n", "\n", "ஆ", "\n", "\n", "அச்சம் தரும் மன்னர் கோட்டைகளை அழித்து,\nகுருதியால் ஈரம் பட்டுப் பேய்கள் திரியும் போர்க்களத்திலெல்லாம் வெள்ளை வாயை உடைய கழுதைகளை\nஏரில் கட்டி உழுது வரகும் கொள்ளும் நாள்தோறும் விதைக்கும் உழவனே, நீ பெருவாழ்வு வாழவேண்டும்\nஎன்று அவன் புகழைப் பாடி வாழ்த்தினேன். ", "\n", "\n", "இ", "\n", "\n", "கேணியில் மிதக்கும் பாசி போல் என் ஆடை அழுக்கேறிக்\nகிடந்தது. ", "அதனைக் களைந்துவிட்டு, நுண்ணிய நூலாலான ஆடையை உடுத்திவிட்டான். ", "பலநாள் கடுப்பேறிக்\nகிடந்த கள்ளை உண்ணத் தந்தான். ", "கோள்மீன் போன்ற பொற்கிண்ணத்தில் தந்தான். ", "உணவும் எதனை\nமுன்னர் உண்ணவேண்டும், எதனைப் பின்னர் உண்ணவேண்டும் என்று உணவு உட்கொள்ளும் முறை [கோள்-முறை]\nஅறிந்து வரிசையாக வழங்கினான். ", "அரசனே [இறை] உடனிருந்து வழங்கினான். ", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "அ", "\n", "\n", "மதி", " ", "ஏர்", " ", "வெண்", "\n", "குடை", " ", "அதியர்", " ", "கோமான்", ",", "\n", "\n", "கொடும்", " ", "பூண்", " ", "எழினி", ",", " ", "நெடுங்", " ", "கடை", " ", "நின்று", ",\n", "யான்", "\n", "\n", "பசலை", " ", "நிலவின்", " ", "பனி", "\n", "படு", " ", "விடியல்", ",", "\n", "\n", "பொரு", " ", "களிற்று", " ", "அடி", "\n", "வழி", " ", "அன்ன", ", ", "என்", " ", "கை", "\n", "\n", "ஒரு", " ", "கண்", " ", "மாக்", "\n", "கிணை", " ", "ஒற்றுபு", " ", "கொடாஅ", ",        5", "\n", "\n", "ஆ", "\n", "\n'", "உரு", " ", "கெழு", " ", "மன்னர்", "\n", "ஆர்", " ", "எயில்", " ", "கடந்து", ",", "\n", "\n", "நிணம்", " ", "படு", " ", "குருதிப்", "\n", "பெரும்", " ", "பாட்டு", " ", "ஈரத்து", "\n", "\n", "அணங்குடை", " ", "மரபின்", " ", "இருங்", " ", "களந்தோறும்", ",", "\n", "\n", "வெள்", " ", "வாய்க்", " ", "கழுதைப்", "\n", "புல்", " ", "இனம்", " ", "பூட்டி", ",", "\n", "\n", "வெள்ளை", " ", "வரகும்", " ", "கொள்ளும்", "\n", "வித்தும்    10", "\n", "\n", "வைகல்", " ", "உழவ", "! ", "வாழிய", "\n", "பெரிது", "!' ", "எனச்", "\n", "\n", "சென்று", " ", "யான்", " ", "நின்றனெனாக", ",\n", "அன்றே", ",", "\n", "\n", "இ", "\n", "\n", "ஊர்", " ", "உண்", " ", "கேணிப்", "\n", "பகட்டு", " ", "இலைப்", " ", "பாசி", "\n", "\n", "வேர்", " ", "புரை", " ", "சிதாஅர்", "\n", "நீக்கி", ", ", "நேர்", " ", "கரை", "\n", "\n", "நுண்", " ", "நூல்", " ", "கலிங்கம்", "\n", "உடீஇ", ", '", "உண்", "' ", "எனத்    15", "\n", "\n", "தேள்", " ", "கடுப்பு", " ", "அன்ன", "\n", "நாட்படு", " ", "தேறல்", "\n", "\n", "கோள்மீன்", " ", "அன்ன", " ", "பொலங்", " ", "கலத்து", "\n", "அளைஇ", ",", "\n", "\n", "ஊண்", " ", "முறை", " ", "ஈத்தல்", "\n", "அன்றியும்", ", ", "கோள்", " ", "முறை", "\n", "\n", "விருந்து", " ", "இறை", " ", "நல்கியோனே", " ", "அந்தரத்து", "\n", "\n", "ஈ", "\n", "\n", "அரும்", " ", "பெறல்", " ", "அமிழ்தம்", "\n", "அன்ன     20", "\n", "\n", "கரும்பு", " ", "இவண்", " ", "தந்தோன்", "\n", "பெரும்", " ", "பிறங்கடையே", ".", "\n", "\n", "\n", "\n", "திணை பாடாண் திணை", "; ", "துறை", " ", "கடைநிலை", ".", "\n", "\n", "அதியமான்", " ", "நெடுமான்", " ", "அஞ்சி", " ", "மகன்", " ", "பொகுட்டெழினியை", " ", "ஒளவையார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "He is a king belongs to the family called Atiyar. ", "That is the family brought sugarcane to his country and cultivated. ", "The name of the king is called Elini that which with an attribution ‘PogutuElini’ means lotus-Elini. ", "He had a ring ornament in his arm. ", "He ruled the country sitting under the royal umbrella white in color like full moon.", "One cold morning when the snow is showering and the moon is rising in east, the poet praised the victory of the king with one-sided drum music before the gate of the palace.", "You destroyed the forts of your opponents. ", "There the battle field became wet by blood of warriors. ", "There the ghosts were roaming. ", "You plowed the field having donkeys tied to pull the plow. ", "There you seeded some dry-field grains (varagu, kollu). ", "With these kinds of words the poet praised the king.  ", "The king came out; provide him new cloths after removing the old one in dirty become green as green-plant-floating on well-water. ", "He also gave him some hot-old wine to drink and food to eat in routine.     ", "வானத்து அமிழ்தம் போல் இனிக்கும்", "கரும்பைத் தன் நாட்டுக்குக்", "கொண்டுவந்து பயிரிட்டவர்", "அதியர் குடியினர் ", "\n", "\n", "\n", "\n"]},
{"link": "https://vaiyan.blogspot.com/2015/05/343.html", "title": "புறநானூறு 343", "content": ["\n", "மகட்பாற்காஞ்சி", "மீனை நிரப்பிக்கொண்டு ஆற்றில் செல்லும் அம்பி\nநெல்லை நிரப்பிக்கொண்டு வீடு திரும்பும்.", "\n", "\n", "\n", "வீட்டில் இருக்கும் மிளகு மூட்டைகள் அந்த\nஅம்பியில் கடற்கரைக்குக் கொண்டு செல்லப்படும்.", "\n", "\n", "\n", "கப்பல் கலங்களில் கொண்டுவரப்பட்ட பொன், கழியில்\nசெல்லும் தோணியால் கரைக்குக் கொண்டுவரப்படும்.", "\n", "\n", "\n", "இப்படி மலைச்செல்வமும், கடல்செல்வமும் சேர்த்து\nவைத்துக்கொண்டு வந்தவர்களுக்கெல்லாம் வாரி வழங்குபவன் குட்டுவன். அவன் புனல் போலக்\nகள் தருபவன். பொன்மாலை அணிந்தவன். அவன் ஊர் ", "முசிறி", ". இந்த முசிறிதான் மேலே சொன்ன வளங்களைக்\nகொண்டது. இந்த முசிறியில் உள்ளது போன்ற பெருஞ்செல்வத்தைப் பணிவுடன் அவளுக்குப் பரிசமாகத்\nதந்தாலும்  அவள் தந்தை அவளைத் திருமணம் செய்து\nகொடுக்கமாட்டான். ", "\n", "\n", "\n", "இப்படிப்பட்ட நிலைமை. ", "\n", "\n", "\n", "இப்படி இருந்தால் பெண் கேட்டு வந்தவர்கள்\nவிடுவார்களா? அவளது தந்தையின் கோட்டை மிதிலின்மீது ஏணியைச் சாத்தினர். பருந்து கூடப்\nபறக்க முடியாமல் இடைமதிலிலேயை அமர்ந்து பெருமூச்சு விடும் அந்த மதிலில் ஏணி சாத்தினர்.\nஅந்த ஊரையே வளைத்துக்கொகொண்டு படைகள் மோதிக்கொள்கின்றன. ", "\n", "\n", "\n", "இந்த ஊரின் நிலைமை இப்படியா ஆகவேண்டும்?\n", "\n", "\n", "\n", "\n", "\n", "பழந்தமிழ்", "\n", "\n", "\n", "மறுக்குந்து = திரும்பி வரும்", "\n", "\n", "கலக்குறுந்து = கலந்திருக்கும்", "\n", "\n", "சேர்க்குந்து = சேர்க்கும்", "\n", "\n", "ஒப்பிட்டுக் காண்க", "\n", "\n", "\n", "\n", "பாடல்", "\n(", "சொற்பிரிப்புப்", " ", "பதிவு", ")", "\n", "\n", "\n", "\n", "'", "மீன்", " ", "நொடுத்து", " ", "நெல்", "\n", "குவைஇ", ",", "\n", "\n", "மிசை", " ", "அம்பியின்", " ", "மனை", "\n", "மறுக்குந்து", ",", "\n", "\n", "மனைக்", " ", "குவைஇய", " ", "கறி", "\n", "மூடையால்", ",", "\n", "\n", "கலிச்", " ", "சும்மைய", " ", "கரை", "\n", "கலக்குறுந்து", ";", "\n", "\n", "கலம்", " ", "தந்த", " ", "பொற்", "\n", "பரிசம் 5", "\n", "\n", "கழித்", " ", "தோணியான்", ", ", "கரை", "\n", "சேர்க்குந்து", ";", "\n", "\n", "மலைத்", " ", "தாரமும்", " ", "கடல்", "\n", "தாரமும்", "\n", "\n", "தலைப்", " ", "பெய்து", ", ", "வருநர்க்கு", "\n", "ஈயும்", "\n", "\n", "புனல்அம்", " ", "கள்ளின்", " ", "பொலந்", " ", "தார்க்", "\n", "குட்டுவன்", "\n", "\n", "முழங்கு", " ", "கடல்", " ", "முழவின்", "\n", "முசிறி", " ", "அன்ன", ",         10", "\n", "\n", "நலம்சால்", " ", "விழுப்", " ", "பொருள்", " ", "பணிந்து", "\n", "வந்து", " ", "கொடுப்பினும்", ",", "\n", "\n", "புரையர்", " ", "அல்லோர்", " ", "வரையலள்", ",\n", "இவள்", "' ", "எனத்", "\n", "\n", "தந்தையும்", " ", "கொடாஅன்", " ", "ஆயின்", " ", "வந்தோர்", ",", "\n", "\n", "வாய்ப்பட", " ", "இறுத்த", " ", "ஏணி", " ", "ஆயிடை", "\n", "\n", "வருந்தின்று", " ", "கொல்லோ", " ", "தானே", " ", "பருந்து", "\n", "உயிர்த்து 15", "\n", "\n", "இடை", " ", "மதில்", " ", "சேக்கும்", "\n", "புரிசை", ",", "\n", "\n", "படை", " ", "மயங்கு", " ", "ஆர்", "\n", "இடை", ", ", "நெடு", " ", "நல்", " ", "ஊரே", "?", "\n", "\n", "\n", "\n", "திணை", " ", "காஞ்சி", "; ", "துறை", " ", "மகட்பாற்", " ", "காஞ்சி", ".", "\n", "\n", "பரணர்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", "\n", "நூற்றாண்டு", "\n", "\n", "முசிறி", "பெரிப்ளசு படம்", "மேற்குக் கடற்கரையில் நெல்சிந்தை துறைமுகத்துக்கு மேலே ", "முசிறித் துறைமுகம் காட்டப்பட்டிருப்பதைக் காணலாம்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/336.html", "title": "புறநானூறு 336", "content": ["\n", "மகட்பாற்காஞ்சி", "மகளைத் தா என்று கேட்ட வேந்தனோடு மாறுபட்டு\nஎதிர்த்து நிற்பது மகட்பாற்காஞ்சி – என்று புறப்பொருள் வெண்பாமாலை இந்தத் துறைக்கு\nஇலக்கணம் கூறுகிறது. (காஞ்சித்திணை நூற்பா 84) இந்தப் பாடலும் அந்தப் பொருளிலேயே அமைந்துள்ளது.", "\n", "\n", "\n", "பெண்ணைக் கேட்ட வேந்தனோ பெரும் கோவக்காரன்.", "\n", "இவளது தந்தையும் இவளுக்குப் பருவத்தில் திருமணம்\nசெய்து தரவேண்டிய கடமையைச் செய்யவில்லை.", "\n", "ஒளிரும் முகத்துத் தந்தங்களில் காப்புப்பூண்\nஅணிந்திருக்கும் யானைகளோ கட்டுத்தறியில் இல்லை.", "\n", "வேலேந்திய வீரர்களும் வாயை மடித்துச் சினம்\nகொண்டு திரிகின்றனர்.", "\n", "போர்முழக்கம் செய்வோரும் செய்வதறியாமல் பல\nவகையான போரிசைக் கருவிகளை முழக்குகின்றனர்.", "\n", "\n", "\n", "\n", "அந்தோ!", "\n", "\n", "\n", "பாதுகாப்பான இந்த ஊரே செய்வதறியாமல் திகைக்கின்றது.", "\n", "இவள் தாய் அறம் செய்யவில்லை.", "\n", "பண்பு இல்லாமல் பகையை வளர்த்துக்கொண்டிருக்கிறாள்.", "\n", "இவளோ, வேங்கை பூத்திருக்கும் மலையில் கோங்கு\nபூத்திருப்பது போல வனப்பு மிக்க முலைத் தோற்றத்துடன் புன்னகையும் பூத்துக்கொண்டிருக்கிறாள்.", "\n", "\n", "\n", "\n", "என்ன ஆகுமோ?", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வேட்ட", " ", "வேந்தனும்", " ", "வெஞ்", "\n", "சினத்தினனே", ";", "\n", "\n", "கடவன", " ", "கழிப்பு", " ", "இவள்", "\n", "தந்தையும்", " ", "செய்யான்", ";", "\n", "\n", "ஒளிறு", " ", "முகத்து", " ", "ஏந்திய", "\n", "வீங்கு", " ", "தொடி", " ", "மருப்பின்", "\n", "\n", "களிறும்", " ", "கடிமரம்", " ", "சேரா", ";\n", "சேர்ந்த", "\n", "\n", "ஒளிறு", " ", "வேல்", " ", "மறவரும்", "\n", "வாய்", " ", "மூழ்த்தனரே", ";                                5", "\n", "\n", "இயவரும்", " ", "அறியாப்", " ", "பல்", "\n", "இயம்", " ", "கறங்க", ",", "\n", "\n", "அன்னோ", ", ", "பெரும்", " ", "பேதுற்றன்று", ",\n", "இவ்", " ", "அருங்", " ", "கடி", " ", "மூதூர்", ";", "\n", "\n", "அறன்", " ", "இலள்", " ", "மன்ற", "\n", "தானே", " ", "விறல்", " ", "மலை", "\n", "\n", "வேங்கை", " ", "வெற்பின்", " ", "விரிந்த", "\n", "கோங்கின்", "\n", "\n", "முகை", " ", "வனப்பு", " ", "ஏந்திய", "\n", "முற்றா", " ", "இளமுலைத்           10", "\n", "\n", "தகை", " ", "வளர்த்து", " ", "எடுத்த", "\n", "நகையொடு", ",", "\n", "\n", "பகை", " ", "வளர்த்திருந்த", " ", "இப்", "\n", "பண்பு", " ", "இல்", " ", "தாயே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "பரணர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இவள்", "தகை வளர்த்து ", "எடுத்த நகை", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/330.html", "title": "புறநானூறு 330", "content": ["\n", "வல்லாண் முல்லை", "வாளேந்திய வெற்றி வீரன் அவன். ", "\n", "\n", "அவன் ஒருவனே\nஅவனுக்கு ஈடு (சமம்). ", "\n", "வேந்தும் அவனது படையும் முனைந்து முன்னேறிக்கொண்டிருந்தன. அவன்\nஎதிர்த்து நின்றான். ", "\n", "தன்னைக் கடந்து வரமுடியாதபடி எதிர்த்து நின்றான். ", "\n", "கடல் சீற்றத்ததைத்\nதடுக்கும் ஆழிச்சக்கரம் போல நின்றான்.", "\n", "\n", "\n", "\n", "அவன் இப்படி என்றால், அவன் ஊரும் இப்படித்\nதிகழ்ந்தது.  ", "\n", "\n", "\n", "பாடிச் சென்றோர்கெல்லாம் கொடுத்தும், வாரி\nவழங்குவதற்கெல்லாம் ஈடு கொடுத்தும் திகழ்வது அவன் சிற்றூர்.  ", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வேந்துடைத்", " ", "தானை", " ", "முனை", " ", "கெட", "\n", "நெரிதர", ",", "\n", "\n", "ஏந்து", " ", "வாள்", " ", "வலத்தன்", "\n", "ஒருவன்", " ", "ஆகி", ",", "\n", "\n", "தன்", " ", "இறந்து", " ", "வாராமை", "\n", "விலக்கலின்", ", ", "பெருங்", " ", "கடற்கு", "\n", "\n", "ஆழி", " ", "அனையன் மாதோ", " ", "என்றும்", "\n", "\n", "பாடிச்", " ", "சென்றோர்க்கு", " ", "அன்றியும்", ",\n", "வாரிப்    5", "\n", "\n", "புரவிற்கு", " ", "ஆற்றாச்", " ", "சீறூர்த்", "\n", "\n", "தொன்மை", " ", "சுட்டிய", " ", "வண்மையோனே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "மதுரைக்", " ", "கணக்காயனார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வேந்தன் படையைத்", "தனிமையில் எதிர்த்துத் ", "தடுத்துநின்ற ", "வாள்வீரன்", "பாடலில் உள்ள செய்தி", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/341.html", "title": "புறநானூறு 341", "content": ["\n", "மகட்பாற்காஞ்சி", "வேந்தன் பெண்ணைத் தரும்படிக் கெஞ்சிக் கேட்டான்.", "\n", "\n", "\n", "அவள் இளையவள். இடையில் மணி தொடுத்த ஆடை உடையவள்.\nகாலில் சிவப்புப் புள்ளி வைத்த சிலம்பு அணிந்தவள். ", "\n", "\n", "\n", "அவள் தந்தை கொடி பறக்கும் கோட்டை கொண்டவன்.\nஅந்தக் கோட்டை எழுமரத் தாழ்ப்பாள் கொண்டது. மண்ணை அரைத்துக் கட்டப்பட்டது. ", "\n", "\n", "இவற்றைக் கொண்ட தந்தை ஒப்புதல் ஏதும் தரவில்லை.\n", "\n", "\n", "\n", "எனவே சினம் கொண்ட வேந்தன் அந்தக் கோட்டையைத்\nதகர்க்க ஆணையிட்டான். அவனது போர்ச்சுற்றம் புலிப் போலப் பாயக்கூடியது. கடுமையான பார்வை\nகொண்டது. போருக்கு உரிய பூவைச் சூடும் விழாக் கொண்டாடும்படி வேந்தன் ஆணையிட்டான். [பூக்கோள்\nவிழா] வேந்தன் போருக்குப் புறப்படுவதற்காக நீராடச் சென்றான். ", "\n", "\n", "\n", "நாளை என்ன ஆகுமோ?", "\n", "\n", "\n", "அணிகலன் பூண்ட அவள், பிறருக்கு உதவாத நிலையில்\nஉள்ள அவள், ", "சுருங்கிய முகப்புடன் அழகுடன் திகழும் முலையைக் கொண்ட அவள்", " நாளை திருமணக்கோலம்\nகொள்வாளோ? அல்லது, ", "\n", "\n", "\n", "பல போர்களில் வெற்றி கண்ட இரு படைகளும் போரிட்டு\nவேல் பாய்ந்த உடலோடு வாரா உலகம் செல்வார்களோ?", "\n", "\n", "\n", "குரிசில் தந்தையும் வேந்தனும் படைக்கலன்களை\nவீசிகின்றனரே.", "\n", "\n", "\n", "யானை புகுந்து கலக்கிய குளம் போல இந்த ஊர்\nகலங்குகின்றது. ", "\n", "\n", "\n", "\n", "\n", "அரிய செய்தி", "\n", "\n", "\n", "\n", "அரைமண் இஞ்சி – மண்ணை அரைத்து மதில் சுவரைக் கட்டினர்.", "\n", "பூக்கோள் – போருக்குரிய அடையாளப் கூவைச் சூடும் விழா", "\n", "வாரா உலகம் – நம்மைத் தேடி வராத உலகம், நாம் தேடிச் செல்லவேண்டிய உலகம்", "\n", "வேளா மெல்லியல் – வேள் = உதவி, உதவாத பெண், திருமணம் ஆகாத பெண்  ", "\n", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "வேந்து", " ", "குறையுறவும்", " ", "கொடாஅன்", ",\n", "ஏந்து", " ", "கோட்டு", "\n", "\n", "அம்", " ", "பூந்", " ", "தொடலை", "\n", "அணித்", " ", "தழை", " ", "அல்குல்", ",", "\n", "\n", "செம்", " ", "பொறிச்", " ", "சிலம்பின்", "\n", "இளையோள்", " ", "தந்தை", ",", "\n", "\n", "எழு", " ", "விட்டு", " ", "அமைத்த", "\n", "திண்", " ", "நிலைக்", " ", "கதவின்", "\n", "\n", "அரை", " ", "மண்", " ", "இஞ்சி", "\n", "நாட்", " ", "கொடி", " ", "நுடங்கும்    5", "\n", "\n", "..........................................................................................................", "\n", "\n", "புலிக்", " ", "கணத்து", " ", "அன்ன", "\n", "கடுங்", " ", "கண்", " ", "சுற்றமொடு", ",", "\n", "\n", "மாற்றம்", " ", "மாறான்", ", ", "மறலிய", "\n", "சினத்தன்", ",", "\n", "\n", "'", "பூக்", " ", "கோள்", "' ", "என", "\n", "ஏஎய்", ", ", "கயம்", " ", "புக்கனனே", ";", "\n", "\n", "விளங்குஇழைப்", " ", "பொலிந்த", " ", "வேளா", " ", "மெல்", "\n", "இயல்", ",      10", "\n", "\n", "சுணங்கு", " ", "அணி", " ", "வன", "\n", "முலை", ", ", "அவளொடு", " ", "நாளை", "\n", "\n", "மணம்", " ", "புகு", " ", "வைகல்", "\n", "ஆகுதல்", " ", "ஒன்றோ", "\n", "\n", "ஆர்", " ", "அமர்", " ", "உழக்கிய", "\n", "மறம்", " ", "கிளர்", " ", "முன்பின்", ",", "\n", "\n", "நீள்", " ", "இலை", " ", "எஃகம்", "\n", "மறுத்த", " ", "உடம்பொடு", "\n", "\n", "வாரா", " ", "உலகம்", " ", "புகுதல்", "\n", "ஒன்று", " ", "எனப்        15", "\n", "\n", "படை", " ", "தொட்டனனே", ", ", "குருசில்", ";\n", "ஆயிடைக்", "\n", "\n", "களிறு", " ", "பொரக்", " ", "கலங்கிய", "\n", "தண்", " ", "கயம்", " ", "போல", ",", "\n", "\n", "பெருங்", " ", "கவின்", " ", "இழப்பது", "\n", "கொல்லோ", ",", "\n", "\n", "மென்", " ", "புனல்", " ", "வைப்பின்", "\n", "இத்", " ", "தண்", " ", "பணை", " ", "ஊரே", "!", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "பரணர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "தழையாடை", "(இக்காலம்) ", "\n", "\n"]},
{"link": "https://vaiyan.blogspot.com/2015/05/344.html", "title": "புறநானூறு 344", "content": ["\n", "மகட்பாற்காஞ்சி", "\n", "\n", "\n", "இவளை", " ", "அடைய", " ", "விரும்புபவர்", ",\n", "ஒன்று", " ", "விழுப்பொருள்", "\n", "தருதல்", " ", "வேண்டும்", ".\n", "அல்லது", " ", "பகைமை", "\n", "கொண்டு", " ", "ஊரை", "\n", "எரியூட்டும்", " ", "பண்பில்லாத", "\n", "ஆண்மையை", " ", "மேற்கொள்ள", "\n", "வேண்டும்", ". ", "இரண்டில்", "\n", "ஒன்று", " ", "செய்தாகவேண்டும்", ".", "\n", "\n", "\n", "இவளது", " ", "அல்குல்", " ", "வரிகளைக்", "\n", "கணித்த", " ", "கணிப்பெருமாட்டி", "\n", "(", "கணிமேவந்தவள்", ")", " ", "இப்படித்தான்", "\n", "சொல்கிறாள்", ". ", "இந்தக் கணிமேவந்தவள் பனித்துளி படிந்த காஞ்சி மலர்களை அணிந்திருந்தாளாம்.\n", " ", "\n", "\n", "\n", "எந்த", " ", "அளவு", " ", "பொருள்", "\n", "தரவேண்டும்", " ", "என்பதற்கு", "\n", "ஒரு", " ", "விளக்கம்", "\n", "தரப்படுகிறது", ". ", "\n", "\n", "\n", "மயில்", " ", "பசுமையான", " ", "தோகை", "\n", "உடையது", ".", "\n", "அது", " ", "செந்நெல்", " ", "விளைந்திருக்கும்", "\n", "வயலில்", " ", "நெல்லைத்", "\n", "தின்னும்", ".", "\n", "கையில்", " ", "வளையல்", " ", "அணிந்த", "\n", "மகளிர்", " ", "அதனை", "\n", "ஓட்டுவர்", ".", "\n", "அது", " ", "பறந்து", " ", "சென்று", "\n", "நீர்த்துறையின்", " ", "ஓரமாக", "\n", "உள்ள", " ", "மருதமரத்தில்", "\n", "ஏறிக்கொள்ளும்", ".", "\n", "\n", "\n", "\n", "இப்படிப்பட்ட", " ", "நீர்த்துறையும்", "\n", "நெல்வயலும்", " ", "கொண்ட", "\n", "ஊரையே", ", ", "அவ்வூரில்", "\n", "உள்ள", " ", "விழுமிய", "\n", "பொருள்கள்", " ", "அனைத்தையுமே", "\n", "அவளுக்குப்", " ", "பரிச", "\n", "விலையாகத்", " ", "தருதல்", "\n", "வேண்டுமாம்", ".  ", "\n", "\n", "\n", "\n", "பாடல்", " (", "சொற்பிரிப்புப்", "\n", "பதிவு", ")", "\n", "\n", "\n", "\n", "செந்நெல்", " ", "உண்ட", " ", "பைந்", "\n", "தோட்டு", " ", "மஞ்ஞை", ",", "\n", "\n", "செறி", " ", "வளை", " ", "மகளிர்", "\n", "ஓப்பலின்", ", ", "பறந்து", "\n", "எழுந்து", ",", "\n", "\n", "துறை", " ", "நணி", " ", "மருதத்து", "\n", "இறுக்கும்", " ", "ஊரொடு", ",", "\n", "\n", "நிறைசால்", " ", "விழுப்", " ", "பொருள்", "\n", "தருதல்", " ", "ஒன்றோ", "\n", "\n", "புகை", " ", "படு", " ", "கூர்", "\n", "எரி", " ", "பரப்பிப்", "\n", "பகை", " ", "செய்து", ",         5", "\n", "\n", "பண்பு", " ", "இல்", " ", "ஆண்மை", "\n", "தருதல்", " ", "ஒன்றோ", "\n", "\n", "இரண்டினுள்", " ", "ஒன்று", "\n", "ஆகாமையோ", " ", "அரிதே", ",", "\n", "\n", "காஞ்சிப்", " ", "பனிமுறி", " ", "ஆரங்", "\n", "கண்ணி", "..................", "\n", "\n", "கணி", " ", "மேவந்தவள்", " ", "அல்குல்", "\n", "அவ்", " ", "வரியே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "...............", "அடைநெடுங்", " ", "கல்வியார்", " ", "பாடியது", ".", "\n", "\n", "\n", "புலவர் பெயருக்கு முன்னால் சிதைவு உள்ளது. அடுத்தப் பாடலில் இந்தப் பகுதியில் \"அவனை அவர் பாடியது\" என்னும் மாட்டு-உத்தி கையாளப்பட்டுள்ளது. எனவே சிதைந்த பகுதியில் ஒரு மன்னன் பெயர் இருந்திருக்கவேண்டும் எனத் தெரிகிறது. ", " ", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", " ", "நூற்றாண்டு", "இக்காலக்", " ", "கைவரி | கணியம்", "\n", "இக்காலக் கைவரிமேடு | கணியம்", "\n", "\n", "இக்காலக்", " ", "கால்வரிமேடு | கணியம்", "\n", "\n", "\n", "\n"]},
{"link": "https://vaiyan.blogspot.com/2015/05/345.html", "title": "புறநானூறு 345", "content": ["\n", "மகட்பாற்காஞ்சி", "\n", "வேந்தர்கள் அவளை விரும்புகின்றனர். அவளது தந்தை\nவேந்தர் தரும் செல்வத்தை விரும்பவில்லை. தனக்கு நிகரான போராளிக்குத் தன் மகளை மணம்\nமுடித்துத் தரவே விரும்புகிறான். எனவே போர் மூண்டுள்ளது. பனைமரக் கருக்குமட்டை வேலி\n[பன் நல் வேலி] கொண்ட அவள் ஊர் என்ன ஆகுமோ?", "\n", "\n", "\n", "படையுடன் வந்திருக்கும் புதியவர்கள் பலர்.", "\n", "\n", "போர்யானைகள் தழுவுவதால் காடே கலகலத்துப்\nபோயிருக்கிறது.", "\n", "படையெடுத்து வந்த தேர்கள் ஓடுவதால் தெருவெல்லாம்\nஒரே புழுதி.", "\n", "படையெடுத்து வந்த குதிரைகள் திரிவதால் எது\nவழி என்றே தெரியாத நிலை.", "\n", "கறை படிந்த அவர்களின் படைக்கருவிகளைக் கழுவுவதால்\nதுறைநீரே கலங்குகிறது.", "\n", "அழிக்கும் மறவர் கூட்டம் ஒன்று திரள்வதால்\nதாங்க முடியாமல் நிலமே நெளிகிறது.", "\n", "இப்படி வந்திருக்கின்றனர்.", "\n", "\n", "\n", "அவள்", "\n", "\n", "\n", "எல்லாரும் விரும்பும் கருமையான முகட்டுக்கண்ணுடன்\nநெருங்கி நிற்கும் முலை கொண்டவள்.", "\n", "முலையில் ஓவியம் வரையப்பட்டுள்ளது.", "\n", "இருபுறமும் வரையப்பட்டுள்ளது.", "\n", "அது பூவோட்டம் [கண்ணி] காட்டும் ஓவியம்.", "\n", "அவள் முலைக்குப் பாதுகாப்பாக வரையப்பட்ட\nஓவியம்.", "\n", "பெண்யானை பெருமூச்சு விடுவது போல வண்ணம்\nதெளித்து வரையப்பட்ட ஓவியம்.(spray) ", "\n", "இரும்புக் கம்பியால் வரையப்பட்ட ஓவியம்.", "\n", "அவளும் ஆசை கொட்டும் பார்வை கொண்டவள். [மையல்\nநோக்கு]", "\n", "அவள் தையல். அழகெல்லாம் தைத்து வைக்கப்பட்ட\nபெண்.", "\n", "\n", "இரக்கம்", "\n", "\n", "அவளை வரும்பியவர்கள் இரக்கம் கொள்ளத்தக்கவராக\nஆகிவிட்டனர்.", "\n", "காரணம் அவளது தந்தையும், அண்ணனும்.", "\n", "\n", "\n", "இவள்", " ", "அண்ணனும்", ", ", "தந்தையும்", "\n", "\n", "\n", "மணம்", " ", "செய்துகொள்ள", " ", "வந்தவர்", " ", "தரும்", " ", "செல்வத்தை", " ", "விரும்பவில்லை", ".", "\n", "போரில்", " ", "மோத", " ", "விரும்புகின்றனர்", ".", "\n", "“போரில்", " ", "எங்களுக்கு", " ", "நிகராக", " ", "நிற்க", " ", "முடியாதவருக்குப்", " ", "பெண்", " ", "தரமாட்டேன்”", " ", "என்று", " ", "சொல்லிக்கொண்டு", " ", "போரில்", " ", "இறங்கியுள்ளனர்", ".", "\n", "பலகை", " ", "என்னும்", " ", "கவசத்தை", " ", "அவிழ்க்கக்", " ", "கூடிய", " ", "கழிபிணி முடிச்சுப்", " ", "போட்டுக்", " ", "கட்டிக்கொண்டுள்ளனர்", ".", "\n", "வெட்டி", " ", "வீழ்த்தக்கூடிய", " ", "வாளைக்", " ", "கையில்", " ", "ஏந்திக்கொண்டுள்ளனர்", ".", "\n", "குழுவாகத்", " ", "திரண்டுள்ளனர்", ". [", "குழாம்", "]", "\n", "போரிட்டபோது", " ", "குருதி", " ", "படிந்த", " ", "தலையைக்", " ", "கழுவாமல்", " ", "அடுத்த", " ", "போருக்காகக்", " ", "காத்திருப்பவர்கள்", ".", "\n", "சிலரது", " ", "கைகளில்", " ", "கழுவாமல்", " ", "கறை", " ", "படிந்த", " ", "கருநிற", " ", "வேலும்", " ", "இருக்கிறது", ".", "\n", "இப்படிப்பட்ட", " ", "மறவர்களாக", " ", "இருக்கிறார்கள்", ".", "\n", "\n", "\n", "\n", "இந்த", " ", "ஊர்", " ", "என்ன", " ", "ஆகுமோ", "?", "\n", "\n", "\n", "\n", "பாடல்", " (", "சொற்பிரிப்புப்", "\n", "பதிவு", ")", "\n", "\n", "\n", "\n", "களிறு", " ", "அணைப்பக்", " ", "கலங்கின", ",\n", "காஅ", ",", "\n", "\n", "தேர்", " ", "ஓடத்", " ", "துகள்", "\n", "கெழுமின", ", ", "தெருவு", ";", "\n", "\n", "மா", " ", "மறுகலின்", " ", "மயக்குற்றன", ",\n", "வழி", ";", "\n", "\n", "கலம்", " ", "கழாஅலின்", ", ", "துறை", "\n", "கலக்குற்றன", ";", "\n", "\n", "தெறல்", " ", "மறவர்", " ", "இறை", "\n", "கூர்தலின்", ",            5", "\n", "\n", "பொறை", " ", "மலிந்து", " ", "நிலன்", "\n", "நெளிய", ",", "\n", "\n", "வந்தோர்", " ", "பலரே", ", ", "வம்ப", "\n", "வேந்தர்", ",", "\n", "\n", "பிடி", " ", "உயிர்ப்பு", " ", "அன்ன", "\n", "கை", " ", "கவர்", " ", "இரும்பின்", "\n", "\n", "ஓவு", " ", "உறழ்", " ", "இரும்", "\n", "புறம்", " ", "காவல்", " ", "கண்ணி", ",", "\n", "\n", "கருங்", " ", "கண்", " ", "கொண்ட", "\n", "நெருங்கல்", " ", "வெம்", " ", "முலை", ",          10", "\n", "\n", "மையல்", " ", "நோக்கின்", ", ", "தையலை", "\n", "நயந்தோர்", "\n", "\n", "அளியர்", " ", "தாமே", "; ", "இவள்", "\n", "தன்னைமாரே", "\n", "\n", "செல்வம்", " ", "வேண்டார்", ", ", "செருப்", "\n", "புகல்", " ", "வேண்டி", ",", "\n", "\n", "'", "நிரல்", " ", "அல்லோர்க்குத்", " ", "தரலோ", "\n", "இல்", "' ", "என", ";", "\n", "\n", "கழிப்", " ", "பிணிப்", " ", "பலகையர்", ",\n", "கதுவாய்", " ", "வாளர்", ",       15", "\n", "\n", "குழாஅம்", " ", "கொண்ட", " ", "குருதிஅம்", "\n", "புலவொடு", "\n", "\n", "கழாஅத்", " ", "தலையர்", ", ", "கருங்", "\n", "கடை", " ", "நெடு", " ", "வேல்", "\n", "\n", "இன்ன", " ", "மறவர்த்து ஆயினும்", " ", "அன்னோ", "!", "\n", "\n", "என்", " ", "ஆவது", " ", "கொல்\nதானே", "\n", "\n", "பன்னல்", " ", "வேலி", " ", "இப்", "\n", "பணை", " ", "நல்", " ", "ஊரே", "!  20", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "அவனை", " ", "அடைநெடுங்", "\n", "கல்வியார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", " ", "நூற்றாண்டு", "\n", "கழிப்பிணி முடிச்சு", "அவர்கள் தம் கவசத்தை ", "இந்தக் கழிப்பிணி முடிச்சுப் ", "போட்டுக் கட்டிக்கொண்டனர,", "காவல் கண்ணி ஓவு (ஓவியம்)", "அவளுக்கு இரண்டிலும் ", "வரையப்பட்டிருந்தது", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/346.html", "title": "புறநானூறு 346", "content": ["\n", "மகட்பாற்காஞ்சி", "இவள் அழகு ஊரைப் பாழ் செய்கிறது.", "\n", "\n", "\n", "இவள் தாய் இவளுக்கு என்ன பால் ஊட்டினாளோ\nதெரியவில்லை. ", "\n", "\n", "\n", "\n", "நான் வல்லாண் குடும்பத்துச் சிறுவன். போர்முறை\nகற்றவன். என்றாலும், நிகழ்வதை என்னால் தடுக்க முடியவில்லை. ", "\n", "\n", "ஒன்று மட்டும் தெரிகிறது.\nபோரில் அழிந்து போனவர் அழிந்து போய்விட்டனர். ஒழிந்தவர்களின் உறவினர்களும் பாதுகாப்போர்\nயாருமின்றிச் சாகப்போகின்றனர். ", "\n", "\n", "\n", "இப்படி இவள் அழகு ஊரைப் பாழ்ப்படுத்துகின்றதே!", "\n", "\n", "\n", "\n", "பாடல்", " (", "சொற்பிரிப்புப்", "\n", "பதிவு", ")", "\n", "\n", "\n", "\n", "பிற", " ..................... ", "ள", " ", "பால்", " ", "என", "\n", "மடுத்தலின்", ",", "\n", "\n", "ஈன்ற", " ", "தாயோ", " ", "வேண்டாள்", "\n", "அல்லள்", ";", "\n", "\n", "கல்வியென்", " ", "என்னும்", ", ", "வல்லாண்", " ", "சிறாஅன்", ";", "\n", "\n", "ஒல்வேன் அல்லன்", ", ", "அது", " ", "வாய்", " ", "ஆகுதல்", "\n", "\n", "அழிந்தோர்", " ", "அழிய", ", ", "ஒழிந்தோர்", " ", "ஒக்கல்    5", "\n", "\n", "பேணுநர்ப்", " ", "பெறாஅது", " ", "விளியும்", "\n", "\n", "புன்", " ", "தலைப்", " ", "பெரும்", "\n", "பாழ்", " ", "செயும்", ", ", "இவள்", " ", "நலனே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "அண்டர்", " ", "மகன்", " ", "குறுவழுதி", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", " ", "நூற்றாண்டு", "\n", "\n", "சும்மா", "ஏதோ அழகு", "என்பதற்காக", "இந்தப் படம்", "இங்குச்", "செருகப்பட்டுள்ளது", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/347.html", "title": "புறநானூறு 347", "content": ["\n", "மகட்பாற்காஞ்சி", "கூடல்", " ", "நகரம்", " ", "போல", "\n", "அவளுக்குக்", " ", "கூந்தல்", "\n", "தழைத்திருந்தது", ". ", "வளரும்", "\n", "முலை", " ", "சிவந்திருந்தது", ".\n", "இது", " ", "என்ன", "\n", "ஆகுமோ", " ", "தெரியவில்லையே", ".", "\n", "\n", "\n", "நம்", " ", "ஊர்", " ", "மரங்கள்", "\n", "பருத்த", " ", "அடிமரங்களை", "\n", "உடையனவாக", " ", "இருப்பினும்", "\n", "வேந்தர்", " ", "தம்", "\n", "போர்யானைகள்", " ", "கட்டப்பட்டு", "\n", "ஆட்டம்", " ", "கொள்கின்றனவே", ".", "\n", "\n", "\n", "கூடல்", " ", "நகரம்", "\n", "\n", "\n", "இதனை", " ", "மதுரை", " ", "என்று", "\n", "புறநானூற்றுப்", " ", "பழைய", "\n", "உரை", " ", "குறிப்பிடுகிறது", ".", "\n", "\n", "\n", "\n", "அகுதை", " ", "இதன்", " ", "அரசன்", ".\n", "இவனை", " ", "ஒரு", "\n", "வள்ளல்", " ", "என்று", "\n", "புறநானூற்றுப்", " ", "பழைய", "\n", "உரை", " ", "குறிப்பிடுகிறது", ".", "\n", "\n", "\n", "கூடல்", " ", "நகரைச்", " ", "சுற்றி", "\n", "ஆழமான", " ", "அகழி", "\n", "இருந்தது", ".", "\n", "\n", "\n", "அகுதை", " ", "கள்", " ", "உண்டான்", ".\n", "அப்போது", " ", "அவன்", "\n", "தான்", " ", "உண்ணும்", "\n", "கள்ளில்", " ", "சிறிது", "\n", "நாவில்", " ", "ஊற்றியவுடனே", "\n", "நாக்கானது", " ", "பல", "\n", "தேர்", " ", "வருவது", "\n", "போலக்", " ", "குழறி", "\n", "ஆடியது", ". ", "ஒளிறும்", "\n", "அதன்", " ", "ஒளி", "\n", "வாடியது", ". ", "போர்க்கோலம்", "\n", "பூண்டு", " ", "அவன்", "\n", "சூடிய", " ", "தும்பைப்", "\n", "பூ", " ", "வாடியது", ".\n", "அவன்மீது", " ", "பகைவர்", "\n", "வேல்", " ", "வீசினர்", ".\n", "அது", " ", "அவன்", "\n", "மார்பில்", " ", "பட்டு", "\n", "அதன்", " ", "கூராக்கப்பட்ட", "\n", "முனை", " ", "முறிந்துபோயிற்று", ".\n", "வேல்", " ", "வீச்சால்", "\n", "குழைந்துபோன", " ", "அவன்", "\n", "மார்பில்", " ", "அணிந்திருந்த", "\n", "தும்பைப்", " ", "பூவின் மணம்", "\n", "அவன்", " ", "மார்பில்", "\n", "கமழ்ந்தது", ". \n", "\n ", "இத்தகைய", " ", "அகுதையின்", "\n", "கூடல்", " ", "நகரம்", "\n", "அது", ".", "\n", "\n", "\n", "\n", "பாடல்", " (", "சொற்பிரிப்புப்", "\n", "பதிவு", ")", "\n", "\n", "\n", "\n", "உண்போன்", " ", "தான்", " ", "நறுங்", "\n", "கள்ளின்", " ", "இடச்", "\n", "சில", "\n", "\n", "நா", "\n", "இடைப்", " ", "பல்", "\n", "தேர்", " ", "கோலச்", "\n", "சிவந்த", "\n", "\n", "ஒளிறு", " ", "ஒள்", " ", "வாடக்", "\n", "குழைந்த", " ", "பைந்", "\n", "தும்பை", ",", "\n", "\n", "எறிந்து", " ", "இலை", " ", "முறிந்த", "\n", "கதுவாய்", " ", "வேலின்", ",", "\n", "\n", "மணம்", " ", "நாறு", " ", "மார்பின்", ",\n", "மறப்", " ", "போர்", "\n", "அகுதை", ",  5", "\n", "\n", "குண்டு", " ", "நீர்", " ", "வரைப்பின்", ",\n", "கூடல்", " ", "அன்ன", "\n", "\n", "குவை", " ", "இருங்கூந்தல்", " ", "வரு", "\n", "முலை", " ", "சேப்ப", ",", "\n", "\n", "...........................................................................................................", "\n", "\n", "என்", " ", "ஆவதுகொல்", " ", "தானே", "?.....................................", "\n", "\n", "விளங்குறு", " ", "பராரைய", " ", "ஆயினும்", ",\n", "வேந்தர்", "      10", "\n", "\n", "வினை", " ", "நவில்", " ", "யானை", "\n", "பிணிப்ப", ",", "\n", "\n", "வேர்", " ", "துளங்கின", ", ", "நம்", "\n", "ஊருள்", " ", "மரனே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "கபிலர்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", " ", "நூற்றாண்டு", "\n", "\n", "அகழி", "கூடல் நகரத்தில் ", "இது போன்ற ", "அகழி இருந்ததாம் ", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/352.html", "title": "புறநானூறு 352", "content": ["\n", "மகட்பாற்காஞ்சி", "\n", "\n", "\n", "தித்தன் ஆளும் உறையூரில் உள்ள வளம் போல நல்ல\nநல்ல பொருள்களை அவளுக்கு விலையாகத் தந்தாலும் அவளது தந்தை அவற்றைப் பெற்றுக்கொண்டு\nஅவளை வேந்தர்க்குத் தரமாட்டான்.", "\n", "\n", "\n", "தேஏம் என்னும் இன்சுவை நீரைப் பருகிய பின்னர்\nகாலியாக [வெண்] உள்ள மண்கலத்தில் உறையூர் மக்கள் பாலைக் கறப்பர்.", "\n", "குழியாகச் செய்த பனைமட்டைப் பச்சைக் குடையில்\nபுதராகப் பூத்திருக்கும் முல்லைப் பூவை அவர்கள் பறிப்பர்.", "\n", "ஆம்பல் மலர்க்கொடியை கையின் தோளில் அணிந்துகொண்டிருக்கும்\nமகளிர் குன்று போன்ற மேட்டில் ஏறி ஆற்றுப் புனலில் பாயும்போது அந்த நீர் ஆற்றங்கரையில்\nஅலைமோதும்.", "\n", "பெருங் கொடைவள்ளல் தித்தன் என்னும் வேந்தனுக்கு\nஉரியது ", "உறையூர்", ". அங்கு நறவுச் சுவைநீர் விற்கப்படும். வெண்ணெல் விளைந்திருக்கும் வயல்கள்\nவேலியாக அமைந்திருக்கும் ஊர் அது.", "\n", "\n", "\n", "\n", "இந்த ஊர் போன்ற பெருஞ்செல்வத்தைத் தந்தாலும்\nஅவள் தந்தை அவளுக்குப் பரிசவிலையாகப் பெற்றுக்கொள்ள மாட்டான். ", "\n", "\n", "\n", "அவள் முலை மாக்கண்-மேளம் போல மலர்ந்திருக்கும்.\n அதில் பல சுணங்குப் பொலிவுச் சுருக்கங்கள்\nஇருக்கும். அதனால் அது இளமை நலத்துடன் திகழும் வேங்கை-மரம் போலக் காணப்படும்.", "\n", "\n", "\n", "\n", "அவள் தந்தையும், அண்ணனும் சாட்டைக் கோல்\nவைத்துக்கொண்டு குதிரையில் செல்வர். ", "\n", "\n", "\n", "\n", "பழந்தமிழ் (உம் < உந்து)", "\n", "\n", "கறக்குந்து\n> கறக்கும் = கறப்பர்", "\n", "\n", "பறிக்குந்து\n> பறிக்கும் = பறிப்பர் ", "\n", "\n", "அவல்\n= குழி < குழிவு – ", "அவலாகு ஒன்றா மிசையாகு\nஒன்றா", " - ஔவையார்", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "தேஎம் கொண்ட வெண் மண்டையான்,", "\n", "\n", "வீ...................................................................கறக்குந்து;", "\n", "\n", "அவல் வகுத்த பசுங் குடையான்,", "\n", "\n", "புதல் முல்லைப் பூப் பறிக்குந்து;", "\n", "\n", "ஆம்பல் வள்ளித் தொடிக் கை மகளிர்   5", "\n", "\n", "குன்று ஏறிப் புனல் பாயின்,", "\n", "\n", "புற வாயால் புனல் வள", "\n", "\n", "............................................................\nநொடை நறவின்", "\n", "\n", "மா வண் தித்தன் வெண்ணெல் வேலி", "\n", "\n", "உறந்தை அன்ன உரைசால் நன் கலம்  10", "\n", "\n", "கொடுப்பவும் கொளாஅனெ", "\n", "\n", ".......................ர் தந்த நாகு இள\nவேங்கையின்,", "\n", "\n", "கதிர்த்து ஒளி திகழும் நுண் பல் சுணங்கின்", "\n", "\n", "மாக்கண் மலர்ந்த முலையள்; தன்னையும்", "\n", "\n", "சிறு கோல் உளையும் புரவி ெ..................     15", "\n", "\n", "......................................................................\nயமரே.", "\n", "\n", "\n", "\n", "திணை காஞ்சி; ", "துறை மகட்பாற் காஞ்சி.", "\n", "\n", "பரணர் ", "பாடியது.", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "மண்டை", "மண்ணால் செய்யப்பட்ட பாண்டம்", "வெண்மண்டை = காலியாக உள்ள மண்பாண்டம்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/353.html", "title": "புறநானூறு 353", "content": ["\n", "மகட்பாற்காஞ்சி", "கம்மியன் பொற்காசுகளைக் கோத்துச் செய்து\nதந்த அணிகலனை சுருங்கிய தன் இடுப்பில் அணிந்துகொண்டு செல்பவளை, தவளை போன்று விரித்த\nகண்ணால் பார்த்து, அண்ணலே! யார் மகள் என வினவுகிறாய். கூறுகிறேன் கேள்.", "\n", "\n", "\n", "அவள் தொல்குடி மன்னன் மகள். குன்று போல்\nகுவிந்த நெல்லந்தாளில் நாள்தோறும் எருமைக் கடா பூட்டி அடித்தெடுத்த நெல்லையெல்லாம்\nவில்வீரர்களுக்கு உணவாகத் தரும் மன்னன் அவன்.", "\n", "\n", "\n", "நேற்று இவளைப் பெண் கேட்டு வந்த வேந்தரை\nஎதிர்த்துப் போரிட்டு ஓட்டிவிட்டு இவளது அண்ணனும், தந்தையும் தன் மீது பட்ட புண்ணில்\nவைத்துக் கட்டிய பஞ்சைக்கூட இன்னும் களையாமல் வேலைத் தீட்டிக்கொண்டு காத்திருக்கின்றனர்.\nஅவர்களுக்கு அஞ்சித்தான் ஆகவேண்டும். ", "\n", "\n", "\n", "இதுதான் நிலை.", "\n", "\n", "\n", "அருஞ்சொல்", "\n", "\n", "கம்மியன்\n– கலைத்தொழிலாளி", "\n", "\n", "காசு\n– பொன்னால் செய்த காசு – இடுப்பில் ஆடையின் மேல் மகளிர் அண்ணிந்துகொள்வர்.", "\n", "\n", "ஈகை\n– வேலைப்பாடு", "\n", "\n", "அல்குல்\n– சுருங்கிய இடை", "\n", "\n", "தருமம்\n= makeup ", "\n", "\n", "இயல்\n= நடை", "\n", "\n", "சாயல்\n= அழகு", "\n", "\n", "தேரை\n= தவளை", "\n", "\n", "விளர்த்த\nகண் = ஏமாந்து வெளுத்துப் போன கண்", "\n", "\n", "சங்ககால மருத்துவம்", "\n", "\n", "வேல்\nபாய்ந்த புண்ணில் பஞ்சு வைத்துக் கட்டினர். ", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஆசு இல் கம்மியன் மாசு அறப் புனைந்த", "\n", "\n", "பொலம் செய் பல் காசு அணிந்த அல்குல்,", "\n", "\n", "ஈகைக் கண்ணி இலங்கத் தைஇ,", "\n", "\n", "தருமமொடு இயல்வோள் சாயல் நோக்கி,", "\n", "\n", "தவிர்த்த தேரை, விளர்த்த கண்ணை,    5", "\n", "\n", "வினவல் ஆனா வெல் போர் அண்ணல்!", "\n", "\n", "'யார் மகள்?' என்போய்; கூறக் கேள், இனி:", "\n", "\n", "குன்று கண்டன்ன நிலைப் பல் போர்பு", "\n", "\n", "நாள் கடா அழித்த நனந் தலைக் குப்பை", "\n", "\n", "வல் வில் இளையர்க்கு அல்கு பதம் மாற்றாத் 10", "\n", "\n", "தொல் குடி மன்னன் மகளே; முன்நாள்", "\n", "\n", "கூறி வந்த மா முது வேந்தர்க்கு", "\n", "\n", ".........................................................................................................", "\n", "\n", ".............................................\nஉழக்கிக் குருதி ஓட்டி,", "\n", "\n", "கதுவாய் போகிய துதி வாய் எஃகமொடு, 15", "\n", "\n", "பஞ்சியும் களையாப் புண்ணர்,", "\n", "\n", "அஞ்சுதகவு உடையர், இவள் தன்னைமாரே.", "\n", "\n", "\n", "\n", "திணை காஞ்சி; ", "துறை மகட்பாற் காஞ்சி.", "\n", "\n", "காவிரிப்பூம் பட்டினத்துக் காரிக்கண்ணனார் ", "பாடியது.", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இவள் புண்ணில் பஞ்சு", "அக்காலப் போர் வீரர்", "புண்ணில் பஞ்சு", "மருத்துவம்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/359.html", "title": "புறநானூறு 359", "content": ["\n", "அந்துவன் கீரன்", "நாடு கொண்டோர் காடு கொண்டனர். ", "வழங்கினால்\nஇறந்த பின்னரும் புகழ் எய்தலாம் ", "என்று புலவர் அறிவுரை கூறுகிறார்.", "\n", "\n", "சுடுகாட்டில் ", "பருந்துகள்\nபறந்துகொண்டிருக்கும்.", "கூகை\nவெவ்வேறு குரலில் குலறிக்கொண்டிருக்கும். ", "பிணம்\nதின்னும் நரி கறி ஒட்டியிருக்கும் பல்லைக் காட்டும்.", "பேய்மகள்\nபிணத்தைத் தழுவிக்கொண்டிருப்பாள்.", "பிணக்கறி\nதின்றவர்கள் களரிக்காட்டில் காலடி வைத்து ஆடிக்கொண்டிருப்பர்.", "பிணம்\nஎரியும் தீதான் அவர்களுக்கு விளக்கொளி.", "\n", "\n", "அரசே! ", "உன் உடலும் இப்படிக் காட்டில் கிடக்கும்\nநிலைக்கு ஒருநாள் வரும். ", "\n", "\n", "நீ இறந்த பின்னர் புகழோ, இகழோ நிற்கும்.", "\n", "\n", "அதனால் ", "நீ பிறர் பழியை நீக்கிப் புகழைத் தேடிக்கொள்.", "ஆசை\nவேண்டாம்.", "நல்லதைச்\nசொல்.", "யானை,\nகுதிரை, தேர் ஆகியவற்றை இரவலர்க்கு வழங்கு.", "அளந்து\nபார்த்துச் சுருக்கிக்கொள்ளாமல் ‘கொள்க’ என்று கொடு.", "\n", "\n", "இப்படிச் செய்தால், வெளிச்சம் போட்டுக்கொண்டு\nநீ அந்த உலகத்துக்குப் போன பின்னரும் இந்த உலகத்தில் நீ பெற்ற புகழ் நிலைத்திருக்கும்.\n ", "\n", "\n", "\n", "\n", "அருஞ்சொல்", "\n", "\n", "நிணம் = உடலில் எடுத்த கறி", "\n", "\n", "பாறு = பருந்து", "\n", "\n", "முன்னல் - சேர்தல்", "\n", "\n", "விளர் = வருஞ்சாவு வந்து இறந்தவரின் உடல்கறி", "\n", "\n", "வெருவரல் – வெருவா > வா – துணைவினை", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "பாறுபடப்", " ", "பறைந்த", " ", "பல்", " ", "மாறு", "\n", "மருங்கின்", ",", "\n", "\n", "வேறு", " ", "படு", " ", "குரல", "\n", "வெவ்", " ", "வாய்க்", " ", "கூகையொடு", ",", "\n", "\n", "பிணம்", " ", "தின்", " ", "குறு", "\n", "நரி", " ", "நிணம்", " ", "திகழ்", " ", "பல்ல", ",", "\n", "\n", "பேஎய்", " ", "மகளிர்", " ", "பிணம்", "\n", "தழூஉப்", " ", "பற்றி", ",", "\n", "\n", "விளர்", " ", "ஊன்", " ", "தின்ற", "\n", "வெம்", " ", "புலால்", " ", "மெய்யர்", ",       5", "\n", "\n", "களரி", " ", "மருங்கின்", " ", "கால்", "\n", "பெயர்த்து", " ", "ஆடி", ",", "\n", "\n", "ஈம", " ", "விளக்கின்", " ", "வெருவரப்", "\n", "பேரும்", "\n", "\n", "காடு", " ", "முன்னினரே", ", ", "நாடு", "\n", "கொண்டோரும்", ";", "\n", "\n", "நினக்கும்", " ", "வருதல்", " ", "வைகல்", " ", "அற்றே", ";", "\n", "\n", "வசையும்", " ", "நிற்கும்", "; ", "இசையும்", "\n", "நிற்கும்", ";                10", "\n", "\n", "அதனால்", ", ", "வசை", " ", "நீக்கி", "\n", "இசை", " ", "வேண்டியும்", ",", "\n", "\n", "நசை", " ", "வேண்டாது", " ", "நன்று", "\n", "மொழிந்தும்", ",", "\n", "\n", "நிலவுக்", " ", "கோட்டுப்", " ", "பல", "\n", "களிற்றொடு", ",", "\n", "\n", "பொலம்", " ", "படைய", " ", "மா", "\n", "மயங்கிட", ",", "\n", "\n", "இழை", " ", "கிளர்", " ", "நெடுந்", "\n", "தேர்", " ", "இரவலர்க்கு", " ", "அருகாது", ",         15", "\n", "\n'", "கொள்", "' ", "என", " ", "விடுவை", "\n", "ஆயின்", ", ", "வெள்ளென", ",", "\n", "\n", "ஆண்டு", " ", "நீ", " ", "பெயர்ந்த", "\n", "பின்னும்", ",", "\n", "\n", "ஈண்டு", " ", "நீடு", " ", "விளங்கும்", ",\n", "நீ", " ", "எய்திய", " ", "புகழே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "பெருங்காஞ்சி", ".", "\n", "\n", "அந்துவன்", " ", "கீரனைக்", " ", "காவட்டனார்", " ", "பா", "டியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "பறவை தின்னும் நரி", "பிணமும் தின்னும்", "\n", "\n", "\n", "\n"]},
{"link": "https://vaiyan.blogspot.com/2015/06/360.html", "title": "புறநானூறு 360", "content": ["\n", "தந்துமாறன்", "\n", "நல்லாட்சி நடத்துக. கொடை வழங்குக. – என்று\nபுலவர் மன்னனுக்கு அறிவுரை கூறுகிறார்.", "பாதுகாவலான நல்லாட்சி", "சினத்தைப் பெருக விடாமல் சினம் காட்டவேண்டும்.", "சில சொற்களால் சுருக்கமாகப் பேசவேண்டும்.", "பலவாக விரித்துச் சொல்வனவற்றையெல்லாம் கேட்டுக்கொள்ள வேண்டும்.", "அவற்றின் பொருளை நுட்பமாக உணர்ந்துகொள்ள வேண்டும்.", "பெருமளவில் கொடை நல்க வேண்டும்.", "அடியில் கலங்கிப் படிந்துள்ள நனைச் சாற்றினையும், பழம் ஊறிய குளுமையான தேறல்-சாற்றினையும் பருகத் தரவேண்டும்.", "நெய் கனியக் கனியக் ‘குய்’ என்று தாளிக்கப்பட்ட துவையலை அந்தப் பருகுநீருடன் தரவேண்டும்.", "தாழ்மையாகப் பேச வேண்டும்.", "எதிர்த்துப் பேசாமல் தழுவிப் பேச வேண்டும்.", "இப்படி நடந்துகொண்டால் பலருக்கும் பயன் விளையும்.", "பெரும!", "இத்தகைய பாங்குடன் நல்லாட்சி புரிந்தவர் சிலரே.  ", "இனி கேள்.", "இத்தகைய பாங்கை அறியாதவர் பலர். ", "அவர்களின் செல்வம் நிலைகொள்ளாது. (ஏதோ வந்துபோய்விடும்). ", "இன்னும் நான் சொல்வதைக் கேள்.", "அதனால் நாள்தோறும் ஒழுக்கநெறி தவறாமல் நடந்துகொள். ", "உன்னிடம்  பரிசில் நாடி வருபவர்களின் கைகளை நிரப்புக. ", "புலவர் மன்னனை வினவுகிறார்", "இறந்த பின்னர் வாயில் போட்ட அரிசியை உண்டவர் யார்?", "சுடுகாடு என்பது பருந்துகளின் போர்க்களம். ", "பெருங் கதகதப்பானது. ", "கள்ளிக்காடு. களரி சூழ்ந்திருக்கும் இடம். ", "அந்த இடத்தில் பாடையை [வெள்ளில்] வைப்பர். ", "வாயில் கள் ஊற்றுவர். ", "சில சோற்றுப் பருக்கைகளைப் போடுவர். ", "புலையன் ஏவுவான். ", "புல்லில் கிடந்து அவற்றை உண்ணாமல் உண்ட பின்னர் நெருப்பின் வாயில் புகுத்திவிடுவர். ", "அதன் பின்னர் பலரது வாயில் அவர் இருக்கப்போவதில்லை. ", "உடல் பருத்து அவர்கள் உண்டது இதுதான்.", "\n", "பாடல் – சொல் பிரிப்புப்\nபதிவு", "\n", "\n", "நல்லாட்சி", "\n", "\n", "பெரிது", " ", "ஆராச்", " ", "சிறு", "\n", "சினத்தர்", ",", "\n", "\n", "சில", " ", "சொல்லான்", " ", "பல", "\n", "கேள்வியர்", ",", "\n", "\n", "நுண்", " ", "உணர்வினான்", " ", "பெருங்", "\n", "கொடையர்", ",", "\n", "\n", "கலுழ்", " ", "நனையான்", " ", "தண்", "\n", "தேறலர்", ",", "\n", "\n", "கனி", " ", "குய்யான்", " ", "கொழுந்", "\n", "துவையர்", ",          5", "\n", "\n", "தாழ்", " ", "உவந்து", " ", "தழூஉ", "\n", "மொழியர்", ",", "\n", "\n", "பயன்", " ", "உறுப்பப்", " ", "பலர்க்கு", "\n", "ஆற்றி", ",", "\n", "\n", "ஏமம்", " ", "ஆக", " ", "இந்", "\n", "நிலம்", " ", "ஆண்டோர்", "\n", "\n", "சிலரே", "; ", "பெரும", "! ", "கேள்", ",\n", "இனி", ": ", "நாளும்", ",", "\n", "\n", "அறியாதோர்", "\n", "\n", "பலரே", ", ", "தகையஃது", " ", "அறியாதோரே", ";         10", "\n", "\n", "அன்னோர்", " ", "செல்வமும்", " ", "மன்னி", "\n", "நில்லாது", ";", "\n", "\n", "இன்னும்", " ", "அற்று", ", ", "அதன்", "\n", "பண்பே", "; ", "அதனால்", ",", "\n", "\n", "கொடை தருக", "\n", "\n", "நிச்சமும்", " ", "ஒழுக்கம்", " ", "முட்டிலை", "; ", "பரிசில்", "\n", "\n", "நச்சுவர்", " ", "கையின்", " ", "நிரப்பல்", " ", "ஓம்புமதி", ";\n", "அச்சு", " ", "வரப்", "\n", "\n", "ஈமச் சடங்கு", "\n", "\n", "பாறு", " ", "இறை", " ", "கொண்ட", "\n", "பறந்தலை", ", ", "மா", " ", "கத   15", "\n", "\n", "கள்ளி", " ", "போகிய", " ", "களரி", "\n", "மருங்கின்", ",", "\n", "\n", "வெள்ளில்", " ", "நிறுத்த", " ", "பின்றை", ", ", "கள்ளொடு", "\n", "\n", "புல்லகத்து", " ", "இட்ட", " ", "சில்", " ", "அவிழ்", "\n", "வல்சி", ",", "\n", "\n", "புலையன்", " ", "ஏவ", ", ", "புல்", "\n", "மேல்", " ", "அமர்ந்து", " ", "உண்டு", ",", "\n", "\n", "அழல்", " ", "வாய்ப்", " ", "புக்க", "\n", "பின்னும்", ",       20", "\n", "\n", "பலர்", " ", "வாய்த்து", " ", "இராஅர்", ",\n", "பருத்து", " ", "உண்டோரே", ".", "\n", "\n", "\n", "\n", "திணை", " ", "காஞ்சி", "; ", "துறை", "\n", "பெருங்காஞ்சி", ".", "\n", "\n", "தந்துமாறனைச்", " ", "சங்கவருணர்", " ", "என்னும்", " ", "நாகரியர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "சுடுகாட்டில் வாய்க்கரிசி", "போட்டபின்", "\n", "\n", "\n", "\n"]},
{"link": "https://vaiyan.blogspot.com/2015/06/361.html", "title": "புறநானூறு 361", "content": ["\n", "கூற்றம் கண்டு அஞ்சலன்", "சிதைந்த பாடலில் பொதிந்துகிடக்கும் செய்திகள்:", "\n", "\n", "கூற்றத்தைக் கண்டு அஞ்சமாட்டேன் என்று அவன்\nகூறிகிறான். ", "காரணம் அரிய பொருள்களை அந்தணர்களுக்கு நீரில் தாரை வார்த்துக் கொடுத்தானாம். ", "மற்றவர்களைத் தாயைவிட மேலாகப் போற்றினானாம். ", "தன்னைப் பாடியவர்களுக்குத் துள்ளியோடும்\nகுதிரைகளையும், யானைகளையும் வழங்கினானாம். ", "அவனது தாளைப் பணிந்தவர்களுக்கும் அப்படி\nவழங்கினானாம். ", "பாணர்க்கும் பாடினியர்க்கும் பொன்னாலான மாலைகளையும், தாமரைகளையும் வழங்கினானாம். ", "அவர்களோடு அளவளாவிக்கொண்டு கலந்திருந்து மகிந்தானாம். ", "புருவப் பொலிவும், நா நலமும்,\nபுன்னகை பூக்கும் பல்லழகும் கொண்ட மகளிரின் அல்குல்-இடை தாங்கமுடியாதபடி அசைத்து மகிழ்ந்தானாம். ", "பொன் கிண்ணத்தில் அவர்கள் தந்த அமிழ்தத்தைப் பருகி மகிழ்ந்தானாம். ", "இப்படி நிலையில்லாத\nஉலகிலேயே நிலைபேறுடைய நல்லன செய்தும், நல்லன துய்த்தும் வாழ்ந்துவிட்டானாம். ", "எனவே எமனைக்\nகண்டு அஞ்சமாட்டானாம்.  ", "\n", "\n", "\n", "\n", "\n", "பாடல் – சொல் பிரிப்புப்\nபதிவு", "\n", "\n", "கார்", " ", "எதிர்", " ", "உருமின்", "\n", "உரறி", ", ", "கல்லென", ",", "\n", "\n", "ஆர்", " ", "உயிர்க்கு", " ", "அலமரும்", "\n", "ஆராக்", " ", "கூற்றம்", "!", "\n", "\n", "நின்", " ", "வரவு", " ", "அஞ்சலன்", "\n", "மாதோ", "; ", "நன்", " ", "பல", "\n", "\n", "கேள்வி", " ", "முற்றிய", " ", "வேள்வி", "\n", "அந்தணர்க்கு", ",", "\n", "\n", "அருங்", " ", "கலம்", " ", "நீரொடு", "\n", "சிதறி", ", ", "பெருந்தகைத்  5", "\n", "\n", "தாயின்", " ", "நன்று", " ", "பலர்க்கு", "\n", "ஈத்து", ",", "\n", "\n", "தெருள்", " ", "நடை", " ", "மா", "\n", "களிறொடு", " ", "தன்", "\n", "\n", "அருள்", " ", "பாடுநர்க்கு", " ", "நன்கு", "\n", "அருளியும்", ",", "\n", "\n", "உருள்", " ", "நடை", " ........................", "ான்றதன்", "\n", "\n", "தாள்", " ", "சேருநர்க்கு", " ", "இனிது", "\n", "ஈத்தும்", ",             10", "\n", "\n", "புரி", " ", "மாலையர்", " ", "பாடினிக்குப்", "\n", "\n", "பொலந்", " ", "தாமரைப்", " ", "பூம்", "\n", "பாணரொடு", "\n", "\n", "கலந்து", " ", "அளைஇய", " ", "நீள்", "\n", "இருக்கையால்", "\n", "\n", "பொறையொ", "............ ", "மான்", " ", "நோக்கின்", ",", "\n", "\n", "வில்", " ", "என", " ", "விலங்கிய", "\n", "புருவத்து", ", ", "வல்லென 15", "\n", "\n", "நல்கின்", " ", "நா", " ", "அஞ்சும்", "\n", "முள்", " ", "எயிற்று", ", ", "மகளிர்", "\n", "\n", "அல்குல்", " ", "தாங்கா", " ", "அசைஇ", ",\n", "மெல்லென", "\n", "\n............................................", "பொலங்கலத்து", " ", "ஏந்தி", ",", "\n", "\n", "அமிழ்து", " ", "என", " ", "மடுப்ப", "\n", "மாந்தி", ", ", "இகழ்விலன்", ",", "\n", "\n", "நில்லா", " ", "உலகத்து", "............... ", "மை", " ", "நீ     20", "\n", "\n", "சொல்ல", " ", "வேண்டா", "................. ", "முந்தறிந்த", "\n", "\n", "\n", "\n....................................................................................", "\n", "\n...............................................", "னார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "அந்தணர்க்கு", "நீருடன் தாரை வார்த்துக்", "கொடை வழங்குதல்", "இது", "மாவலி மன்னன் கொடை", "\n", "\n", "\n", "\n"]},
{"link": "https://vaiyan.blogspot.com/2015/05/337.html", "title": "புறநானூறு 337", "content": ["\n", "மகட்பாற்காஞ்சி", "கபிலர் பாடுகிறார். அவள் கூந்தலில் ஊட்டிய\nஅகில் மணம் கபிலநெடுநகர் ஊர் முழுவதும் வீசுமாம்.", "\n", "\n", "பாரி", "\n", "\n", "\n", "சோழநாட்டு மன்னன் ஆரவாரம் மிக்கவன். கையைக்\nகாட்டி மண்ணை ஆளும் செல்வம் மிக்கவன். வாளால் வெற்றிகள் பல கண்டவன்.", " தன் வாளைக்\nகையில் ஏந்தாமல் ", "அவனிடம்", " பாடிக்கொண்டு சென்றால், செல்லும்போதெல்லாம் மனம் குளிர்ந்து, தொடி அணிந்த\nதன் கையால் வாரி வாரி வழங்கத் தவிராதவன் பாரி.  ", "\n", "\n", "\n", "\n", "அவள்", "\n", "\n", "\n", "பாரியின் பறம்பு மலையில் பனிநீர்ச் சுனை\nஒன்று உண்டு. அதனை யாரும் அத்துணை எளிமையாகப் பார்க்க முடியாது. அதுபோலப் பாடலின் தலைவியும்\nபார்ப்பதற்கு அரியவள்.", "\n", "\n", "\n", "\n", "மனைக்குள்", "\n", "\n", "\n", "அத்துடன் அவள் பெண்மை நிறைந்த (பூப்பு எய்திய)\nபொலிவோடு திகழ்ந்தாள்.", "\n", "இடையில் கட்டிய ஆடை ஆடுவது போலக் கூந்தல்\nஅசைய அவள் நடந்தாள்.", "\n", "அந்தக் கூந்தலில் அவள் ஊட்டிய அகில் புகை\nஅடங்கி மென்மையாகக் கிடந்தது.", "\n", "அந்த அகில்-புகையின் மணம் அவள் வாழ்ந்த கபில-நெடுநகர்\nமுழுவதும் வீசியது.", "\n", "ஒளி திகழும் முகம் கொண்ட அவள் (வாணுதல்) வீட்டுக்குள்ளேயே\nஅடங்கிக் கிடந்தாள்.", "\n", "இனி அப்படி இருக்கமுடியாது.", "\n", "\n", "\n", "\n", "வேந்தர்", "\n", "\n", "\n", "போரிட வந்த யானைகள் காடெல்லாம் நிற்கின்றன.\nஅவற்றிற்கு நெல்லஞ்சோற்றுக் கவளம் ஊட்டப்படுகிறது. அதன் வேந்தர் போருக்கு எழுதலை இனித்\nதவிர்க்க முடியாது.", "\n", "\n", "\n", "\n", "அவள் ஐயர்", "\n", "\n", "\n", "போரிட்டு வென்ற தம் வேலை அவளது அண்ணனும்\nதந்தையும் குருதிக் கறையோடு இன்னும் வைத்துக்கொண்டுள்ளனர். அச்சம் தரும் தலையுடன் காணப்படுகின்றனர்.\nஅவர்களது மறப் பண்பு இப்படி இருக்கிறது.", "\n", "\n", "\n", "\n", "அவளைத் தழுவுபவர் யாரோ", "\n", "\n", "\n", "அவள் அணிகலன் பூண்ட நேரிழை. காளையின் இரண்டு\nகொம்புகள் போல இள வனப்புடன் திகழும் முலையினள். அதில் பல சுணங்கு மடிப்புகள் தோன்றிப்\nபார்ப்போரை உருத்திக்கொண்டிருக்கிறது. அவற்றை அணைத்து அமுக்கப்போகிறவர் யாரோ தெரியவில்லையே.", "\n", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "ஆர்கலி", " ", "யினனே", ", ", "சோணாட்டு", "\n", "அண்ணல்", ";", "\n", "\n", "கவி", " ", "கை", " ", "மண்", "\n", "ஆள்", " ", "செல்வர்", " ", "ஆயினும்", ",", "\n", "\n", "வாள்", " ", "வலத்து", " ", "ஒழியப்", "\n", "பாடிச்", " ", "சென்றாஅர்", ",", "\n", "\n", "வரல்தோறு", " ", "அகம்", " ", "மலர", ",", "\n", "\n", "ஈதல்", " ", "ஆனா", " ", "விலங்கு", "\n", "தொடித்", " ", "தடக்", " ", "கைப்  5", "\n", "\n", "பாரி", " ", "பறம்பின்", " ", "பனிச்", "\n", "சுனை", " ", "போல", ",", "\n", "\n", "காண்டற்கு", " ", "அரியள்", " ", "ஆகி", ", ", "மாண்ட", "\n", "\n", "பெண்மை", " ", "நிறைந்த", " ", "பொலிவொடு", ",\n", "மண்ணிய", "\n", "\n", "துகில்", " ", "விரி", " ", "கடுப்ப", "\n", "நுடங்கி", ", ", "தண்ணென", "\n", "\n", "அகில்", " ", "ஆர்", " ", "நறும்", "\n", "புகை", " ", "ஐது", " ", "சென்று", " ", "அடங்கிய    10", "\n", "\n", "கபில", " ", "நெடு", " ", "நகர்க்", "\n", "கமழும்", " ", "நாற்றமொடு", ",", "\n", "\n", "மனைச்", " ", "செறிந்தனளே", ", ", "வாணுதல்", ";\n", "இனியே", ",", "\n", "\n", "அற்றன்றுஆகலின்", ", ", "தெற்றெனப்", " ", "போற்றி", ",", "\n", "\n", "காய்", " ", "நெல்", " ", "கவளம்", "\n", "தீற்றி", ", ", "காவுதொறும்", "\n", "\n", "கடுங்கண்", " ", "யானை", " ", "காப்பனர்", " ", "அன்றி", ",     15", "\n", "\n", "வருதல்", " ", "ஆனார்", " ", "வேந்தர்", ";\n", "தன்னையர்", "\n", "\n", "பொரு", " ", "சமம்", " ", "கடந்த", "\n", "உரு", " ", "கெழு", " ", "நெடு", " ", "வேல்", "\n", "\n", "குருதி", " ", "பற்றிய", " ", "வெருவரு", "\n", "தலையர்", ";", "\n", "\n", "மற்று", " ", "இவர்", " ", "மறனும்", "\n", "இற்றால்", "; ", "தெற்றென", "\n", "\n", "யார்", " ", "ஆகுவர்கொல்", " ", "தாமே", "\n", "நேரிழை  20", "\n", "\n", "உருத்த", " ", "பல", " ", "சுணங்கு", "\n", "அணிந்த", "\n", "\n", "மருப்பு", " ", "இள", " ", "வன", "\n", "முலை", " ", "ஞெமுக்குவோரே", "?", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "கபிலர்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "கூந்தல் மணம்முடன் ", "அவள்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/351.html", "title": "புறநானூறு 351", "content": ["\n", "மகட்பாற்காஞ்சி", "இவள்", " ", "நலத்தைத்", " ", "துய்க்கத்", " ", "தராவிட்டால்", " ", "படையுடன்", " ", "வெற்று", " ", "முழக்கம்", " ", "செய்யும்", " ", "வேந்தர்", " ", "விடமாட்டார்கள்", ". ", "அமைதி", " ", "நிலவும்", " ", "இந்த", " ", "ஊர்", " ", "என்ன", " ", "ஆகப்போகிறதோ", "?", "\n", "\n", "வேந்தர்", " ", "தானை", "\n", "\n", "இருபுறமும்", " ", "தொங்கும்", " ", "பெரிய", " ", "மணியும்", ", ", "அகன்ற", " ", "அடியும்", " ", "கொண்ட", " ", "யானை", ",", "\n", "\n", "கொடி", " ", "பறக்கும்", " ", "தேர்", ",", "\n", "\n", "குதிரைகள்", ",", "\n", "\n", "படைமறவர்கள்", "\n", "\n", "என", " ", "நாற்படையும்", " ", "கொண்டு", " ", "கடல்", " ", "பரந்துள்ளது", " ", "போலக்", " ", "கண்ணுக்குத்", " ", "தெரியும்", " ", "இடமெல்லாம்", " ", "படையாகவே", " ", "தெரியும்", " ", "தானையுடன்", " ", "முரசினை", " ", "முழக்கிக்கொண்டு", " ", "வேந்தர்கள்", " ", "வந்துள்ளனர்", ".  ", "\n", "\n", "கொடை", " ", "வழங்கும்", " ", "கைவளம்", " ", "கொண்ட", " ", "எயினன்", " ", "என்னும்", " ", "அரசன்", " ", "வாகை", " ", "என்னும்", " ", "ஊரை", " ", "ஆண்டுவந்தான்", ". ", "இவள்", " ", "அவனுடைய", " ", "வாகை", "-", "நகரம்", " ", "போல", " ", "அழகு", " ", "மிக்கவள்", ". ", "\n", "\n", "வேந்தர்", " ", "இவளது", " ", "நலத்தை", " ", "இவளது", " ", "தந்தை", " ", "தராவிட்டால்", " ", "விடமாட்டார்கள்", ".", "\n", "\n", "இனி", " ", "பாதுகாப்புடன்", " ", "அமைதி", " ", "குடிகொண்டிருக்கும்", " ", "இந்த", " ", "ஊர்", " ", "இனி", " ", "என்ன", " ", "ஆகுமோ", "?", "\n", "\n", "ஏமம்", " ", "சான்ற", " ", "ஊர்", "\n", "\n", "தெளிந்த", " ", "நீர்ப்", " ", "பொய்கை", ". ", "அதில்", " ", "மேய்ந்த", " ", "செவ்வரி", " ", "நாரை", " ", "பூத்துக்", " ", "குலுங்கும்", " ", "மருத", " ", "மரத்தில்", " ", "இருந்து", " ", "சலித்துவிட்டால்", " ", "கவர்ச்சி", " ", "மிக்க", " ", "காஞ்சி", " ", "மரத்தில்", " ", "ஏறிக்கொள்ளும்", " ", "அமைதி", " ", "கொண்டது", " ", "இந்த", " ", "ஊர்", ".", "\n", "\n", "இது", " ", "என்ன", " ", "ஆகுமோ", "?", "\n", "\n", "\n", "\n", "பாடல்", "\n(", "சொற்பிரிப்புப்", " ", "பதிவு", ")", "\n", "\n", "\n", "\n", "படு", " ", "மணி", " ", "மருங்கின", " ", "பணைத்", " ", "தாள்", " ", "யானையும்", ",", "\n", "\n", "கொடி", " ", "நுடங்கு", " ", "மிசைய", " ", "தேரும்", ", ", "மாவும்", ",", "\n", "\n", "படை", " ", "அமை", " ", "மறவரொடு", ", ", "துவன்றிக்", " ", "கல்லென", ",", "\n", "\n", "கடல்", " ", "கண்டன்ன", " ", "கண்", " ", "அகன்", " ", "தானை", "\n", "\n", "வென்று", " ", "எறி", " ", "முரசின்", " ", "வேந்தர்", ", ", "என்றும்", ",        5", "\n", "\n", "வண்", " ", "கை", " ", "எயினன்", " ", "வாகை", " ", "அன்ன", "\n", "\n", "இவள்", " ", "நலம்", " ", "தாராது", " ", "அமைகுவர்", " ", "அல்லர்", ";", "\n", "\n", "என்", " ", "ஆவதுகொல்", " ", "தானே", " ", "தெண்", " ", "நீர்ப்", "\n", "\n", "பொய்கை", " ", "மேய்ந்த", " ", "செவ்", " ", "வரி", " ", "நாரை", "\n", "\n", "தேங்", " ", "கொள்", " ", "மருதின்", " ", "பூஞ்", " ", "சினை", " ", "முனையின்", ",       10", "\n", "\n", "காமரு", " ", "காஞ்சித்", " ", "துஞ்சும்", "\n", "\n", "ஏமம்சால்", " ", "சிறப்பின்", ", ", "இப்", " ", "பணை", " ", "நல்", " ", "ஊரே", "?", "\n", "\n", "\n", "\n", "\n", "\n", "திணை", " ", "காஞ்சி", "; ", "துறை", " ", "மகட்பாற்", " ", "காஞ்சி", ".", "\n", "\n", "மதுரைப்", " ", "படைமங்க", " ", "மன்னியார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", "\n", "நூற்றாண்டு", "\n", "\n", "பொய்கை மேயும் செவ்வரி நாரை", "\n", "\n", "\n", "\n"]},
{"link": "https://vaiyan.blogspot.com/2015/05/335.html", "title": "புறநானூறு 335", "content": ["மூதில் முல்லை", "குருந்து [குறிஞ்சி], முல்லை. (மருதம், நெய்தல்)\nஎன்னும் நான்கு பூக்களைத் தவிர வேறு வாழ்வியல் திணையைக் குறிக்கும் பூக்கள் இல்லை.", "\n", "\n", "வரகு, தினை, கொள், அவரை என்னும் நான்கு அல்லாத\nவேறு உணவுப்பொருள் அந்த மூதில் குடிக்கு இல்லை. ", "\n", "\n", "துடியன், பாணன், பறையன், கடம்பன் என்னும்\nநான்கு இனக் குடிமக்கள் அல்லது அந்த மூதில் மக்களுக்கு உறவினர் வேறு குடிமக்கள் இல்லை.\n", "\n", "\n", "இப்படி எல்லாம் நான்கு வகைப்பட்டதாக இருக்கும்போது\nஅவர்களுக்குக் கடவுள் மட்டும் ஒன்றே.", "\n", "\n", "அந்த ஒன்றும் நடுகல்.", "\n", "\n", "வாளேந்திப் போர்க்களம் சென்று பகையரசரின்\nகளிற்றை வீழ்த்திவிட்டு மாண்டுபோனவனுக்கு நடப்பட்ட கல் அது. ", "\n", "\n", "அதற்கு அவர்கள் பூவைப் போட்டுப் பூசை செய்வது\nபோல நெல்லை ஒவ்வொன்றாகப் போட்டுப் பூசை செய்வர். ", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "அடல்", " ", "அருந்", " ", "துப்பின்", "....................", "\n", "\n", "...................", "குருந்தே", " ", "முல்லை", " ", "என்று", "\n", "\n", "இந்", " ", "நான்கு", " ", "அல்லது", "\n", "பூவும்", " ", "இல்லை", ";", "\n", "\n", "கருங்", " ", "கால்", " ", "வரகே", ",\n", "இருங்", " ", "கதிர்த்", " ", "தினையே", ",", "\n", "\n", "சிறு", " ", "கொடிக்", " ", "கொள்ளே", ",\n", "பொறி", " ", "கிளர்", " ", "அவரையொடு", ",             5", "\n", "\n", "இந்", " ", "நான்கு", " ", "அல்லது", "\n", "உணாவும்", " ", "இல்லை", ";", "\n", "\n", "துடியன்", ", ", "பாணன்", ", ", "பறையன்", ", ", "கடம்பன்", ",\n", "என்று", "\n", "\n", "இந்", " ", "நான்கு", " ", "அல்லது", "\n", "குடியும்", " ", "இல்லை", ";", "\n", "\n", "ஒன்னாத்", " ", "தெவ்வர்", " ", "முன்", "\n", "நின்று", " ", "விலங்கி", ",", "\n", "\n", "ஒளிறு", " ", "ஏந்து", " ", "மருப்பின்", "\n", "களிறு", " ", "எறிந்து", " ", "வீழ்ந்தென", ", 10", "\n", "\n", "கல்லே", " ", "பரவின்", " ", "அல்லது", ",", "\n", "\n", "நெல்", " ", "உகுத்துப்", " ", "பரவும்", "\n", "கடவுளும்", " ", "இலவே", ".", "\n", "\n", "\n", "\n", "திணை", " ", "வாகை", "; ", "துறை", "\n", "மூதில்", " ", "முல்லை", ".", "\n", "\n", "மாங்குடி", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "துடியன் முழக்கும் துடி", "\n", "கடம்பன் என்னும் ", "முருகன் பூசாரி ", "முழக்கும் துடி", "\n", "\n", "பறையன் முழக்கும் பறை", "\n", "பாணன் இசைக்கும் யாழ்", "\n", "\n", "\n"]},
{"link": "https://vaiyan.blogspot.com/2015/01/183.html", "title": "புறநானூறு 183", "content": ["\n", "ஆரியப் படை கடந்த நெடுஞ்செழியன் - பாட்டு", "ஆசிரியருக்குத் துன்பம் நேரும்போது உதவ வேண்டும். ", "அவருக்கு நிறைந்த செல்வம் கொடுக்கவேண்டும். ", "அவரைப் பின்பற்றி நடப்பதற்குத் தயங்கக்\nகூடாது. ", "இப்படிக் கல்வி கற்பது முறையாகும். ", "இது பெரிதும் நன்மை பயக்கும்.", "\n", "\n", "ஏனென்றால்,", "\n", "\n", "தன் வயிற்றில் பிறந்த உடன்பிறப்புக் கொண்ட\nபலரில் ", "சிறப்புப் பெற்றிருப்பவனிடம் ", "தாயின் மனமும் திரிந்து செல்லும். ", "\n", "\n", "ஒரே குடியில் பிறந்த பலரில் ", "மூத்தவனை வருக\nஎன அழைக்காமல் ", "அவர்களில் அறிவுடையவன் வழியில் அரசாட்சியும் நடைபெறும். ", "\n", "\n", "பிறப்பால் நான்கு பிரிவுகள் உண்டு. ", "அவற்றில்\nகீழ்க்குலத்தில் பிறந்த ஒருவன் கற்றிருந்தால் ", "மேல்குலத்தில் பிறந்தவனும் அவனிடம் அடக்கமாவான்.\n", "\n", "\n", "\n", "\n", "பாடல்", "\n", "\n", "\n", "\n", "உற்றுழி", " ", "உதவியும்", ", ", "உறு", "\n", "பொருள்", " ", "கொடுத்தும்", ",", "\n", "\n", "பிற்றை", " ", "நிலை", " ", "முனியாது", ",\n", "கற்றல்", " ", "நன்றே", ";", "\n", "\n", "பிறப்பு", " ", "ஓரன்ன", " ", "உடன்வயிற்றுள்ளும்", ",", "\n", "\n", "சிறப்பின்", " ", "பாலால்", ", ", "தாயும்", " ", "மனம்", "\n", "திரியும்", ";", "\n", "\n", "ஒரு", " ", "குடிப்", " ", "பிறந்த", "\n", "பல்லோருள்ளும்", ",    5", "\n", "\n'", "மூத்தோன்", " ", "வருக", "' ", "என்னாது", ", ", "அவருள்", "\n", "\n", "அறிவுடையோன்", " ", "ஆறு", " ", "அரசும்", " ", "செல்லும்", ";", "\n", "\n", "வேற்றுமை", " ", "தெரிந்த", " ", "நாற்பாலுள்ளும்", ",", "\n", "\n", "கீழ்ப்பால்", " ", "ஒருவன்", " ", "கற்பின்", ",", "\n", "\n", "மேற்பால்", " ", "ஒருவனும்", " ", "அவன்கண்", " ", "படுமே", ".     10", "\n", "\n", "\n", "\n", "திணை", " ", "பொதுவியல்", "; ", "துறை", "\n", "பொருண்மொழிக்", " ", "காஞ்சி", ".", "\n", "\n", "பாண்டியன்", " ", "ஆரியப்", " ", "படை", " ", "கடந்த", "\n", "நெடுஞ்செழியன்", " ", "பாட்டு", ".", "\n", "\n", "\n", "\n", "காலம்", " ", ":\n", "கி", ".", "மு", ". ", "மூன்றா", "ம்", "\n", "நூற்றாண்டு", " ", "முதல்", " ", "கி", ".", "பி", ". ", "இரண்டா", "ம்", "\n", "நூற்றாண்டு", "\n", "அரசன் கூறுகிறான் ", "\n", "\n", "\n", "\n"]},
{"link": "https://vaiyan.blogspot.com/2015/06/349.html", "title": "புறநானூறு 349", "content": ["\n", "மகட்பாற்காஞ்சி", "நெற்றி வியர்வையை வேலால் துடைத்துக்கொண்டு\nகடுஞ்சொல் கூறும் வேந்தனே! இவளது தந்தையும் நெடுமொழியால் (உன்னை விரட்டுவேன் என்று)\nவஞ்சினம் கூறுகிறானே அன்றி உன்னைப் பணிந்து ஒரு சொல்லும் கூறவில்லை.", "\n", "\n", "\n", "உனக்கும் அவனுக்கும் இப்படி ஒரு பிடிவாதம்\n[படிவம்] இருக்குமாயின் இந்த ஊர் எரியவேண்டியதுதான். மரம் பட்டுப்போய் இருக்கையில்\nசிறிய நீ அதில் பட்டது போல எரியவேண்டியதுதான். ", "\n", "\n", "\n", "கண்ணில் தோன்றும் மதமதப்பில் காமஈர மழை பொழியும்\nகண்ணும், அழகிய மாமைநிற மேனியும் கொண்ட இவள் இந்த ஊரைக் கொல்லும் அணங்காக மாறிவிட்டாளே!", "\n", "\n", "\n", "\n", "பாடல்", "\n(", "சொற்பிரிப்புப்", " ", "பதிவு", ")", "\n", "\n", "\n", "\n", "நுதி", " ", "வேல்", " ", "கொண்டு", "\n", "நுதல்", " ", "வியர்", " ", "துடையா", ",", "\n", "\n", "கடிய", " ", "கூறும்", ", ", "வேந்தே", ";\n", "தந்தையும்", ",", "\n", "\n", "நெடிய", " ", "அல்லது", ", ", "பணிந்து", "\n", "மொழியலனே", ";", "\n", "\n", "இஃது", " ", "இவர்", " ", "படிவம்", ":\n", "ஆயின்", ", ", "வை", " ", "எயிற்று", ",", "\n", "\n", "அரி", " ", "மதர்", " ", "மழைக்", "\n", "கண்", ", ", "அம்", " ", "மா", " ", "அரிவை", ",         5", "\n", "\n", "மரம்", " ", "படு", " ", "சிறு", "\n", "தீப்", " ", "போல", ",", "\n", "\n", "அணங்கு", " ", "ஆயினள்", ", ", "தான்", "\n", "பிறந்த", " ", "ஊர்க்கே", ".", "\n", "\n", "\n", "\n", "திணை", " ", "காஞ்சி", "; ", "துறை", " ", "மகட்பாற்", " ", "காஞ்சி", ".", "\n", "\n", "மதுரை", " ", "மருதன்", " ", "இளநாகனார்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", "\n", "நூற்றாண்டு", "\n", "\n", "அரிமதர் மழைக்கண் ", "அம் மா அரிவை", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/05/342.html", "title": "புறநானூறு 342", "content": ["\n", "மகட்பாற்காஞ்சி", "திருமகள் தெய்வமே விரும்பும் இவளது பண்பும்\nஅழகும் போர்வலிமை உடையவர்க்கே உரியது. பிறருக்கு இவள் உரிமை ஆகமாட்டாள் – என்பது தமிழர்\nவாழ்வியலில் ஒருவகை.", "\n", "\n", "\n", "மயிலை மலர்களைக் கண்ணியாகக் கட்டி அவள் அணிந்திருந்தாள்.\nஅந்த மயிலை மலர் காட்டுக்காக்கைச் சிறகு விரிந்திருப்பது போல் இருக்கும். சிறியவளாகிய\nஅவள் பருத்த தோளைக் கொண்டவள். இவள் பிறிதொருவள் மகளாக ஆவாளோ என வியப்புடன் என்னை வினவுகிறாய்.\n", "\n", "\n", "\n", "திருமகள் தெய்வமே விரும்பும் பண்பும் அழகும்\nகொண்ட இவள் போராளிகள் அல்லாதார்க்குப் பயன்படமாட்டாள்.  ", "\n", "\n", "\n", "இவள் தந்தை நீர்வளம் மிக்க தண்பணை நாட்டுத்\nதலைவன். பச்சை நிறக் கால்களை உடைய கொக்கின் குஞ்சுகள் மெல்லிய நேற்றுநிலத்தின் கரையில்\nஅமர்ந்துகொண்டு ஆரல்மீன் இட்ட ஐயவி என்னும் வெண்சிறு கடுகு போன்ற முட்டைகளை உண்ணும்.\nஅத்துடன் இறால் மீனின் குஞ்சுகளையும் உண்ணும். அப்படிப்பட்ட தண்பணை நாடு இவளது தந்தையின்\nநாடு. ", "\n", "\n", "\n", "இவளைப் பெறமுடியவில்லையே என்று வேந்தனும்\nபெரும்போரில் இறங்கியுள்ளான். களிறுகள் பிணக்காட்டில் நடக்கின்றன. நெல்லந்தாளில் எருதுகள்\nநடப்பது போல நடக்கின்றன, (இரண்டுமே போர்தான்) நெல் அடிப்பது போல் வாள்கள் வெட்டுகின்றன.\nஇவளது அண்ணனும் தந்தையும் இத்தகைய போரில் ஈடுபட்டுள்ளனர். ", "\n", "\n", "\n", "வென்றவர் வழி அவள் வாழ்க்கைப்படுவாள் அல்லவா?\nஇதுதான் நிலைமை. ", "\n", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "'", "கானக்", " ", "காக்கைக்", " ", "கலிச்", "\n", "சிறகு", " ", "ஏய்க்கும்", "\n", "\n", "மயிலைக்", " ", "கண்ணி", ", ", "பெருந்", "\n", "தோள்", " ", "குறுமகள்", ",", "\n", "\n", "ஏனோர்", " ", "மகள்கொல்", " ", "இவள்", "?'\n", "என", " ", "விதுப்புற்று", ",", "\n", "\n", "என்னொடு", " ", "வினவும்", " ", "வென்", "\n", "வேல்", " ", "நெடுந்தகை", "!", "\n", "\n", "திரு", " ", "நயத்தக்க", " ", "பண்பின்", "\n", "இவள்", " ", "நலனே     5", "\n", "\n", "பொருநர்க்கு", " ", "அல்லது", ", ", "பிறர்க்கு", " ", "ஆகாதே", ";", "\n", "\n", "பைங்", " ", "கால்", " ", "கொக்கின்", "\n", "பகு", " ", "வாய்ப்", " ", "பிள்ளை", "\n", "\n", "மென்", " ", "சேற்று", " ", "அடைகரை", "\n", "மேய்ந்து", " ", "உண்டதற்பின்", ",", "\n", "\n", "ஆரல்", " ", "ஈன்ற", " ", "ஐயவி", "\n", "முட்டை", ",", "\n", "\n", "கூர்", " ", "நல்", " ", "இறவின்", "\n", "பிள்ளையொடு", " ", "பெறூஉம்", ",                                10", "\n", "\n", "தண்", " ", "பணைக்", " ", "கிழவன்", "\n", "இவள்", " ", "தந்தையும்", "; ", "வேந்தரும்", "\n", "\n", "பெறாஅமையின்", " ", "பேர்", " ", "அமர்", " ", "செய்தலின்", ",", "\n", "\n", "கழி", " ", "பிணம்", " ", "பிறங்கு", "\n", "போர்பு", " ", "அழி", " ", "களிறு", " ", "எருதா", ",", "\n", "\n", "வாள்", " ", "தக", " ", "வைகலும்", "\n", "உழக்கும்", "\n", "\n", "மாட்சியவர்", ", ", "இவள்", " ", "தன்னைமாரே", ".                       15", "\n", "\n", "\n", "\n", "திணை", " ", "காஞ்சி", "; ", "துறை", "\n", "மகட்பாற்", " ", "காஞ்சி", ".", "\n", "\n", "அரிசில்", " ", "கிழார்", " ", "பாடியது", ".", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "வைக்கோலை மாடு மிதிப்பது போல", "ஆளை யானை மிதிக்கும் போர்க்களம்", "\n", "\n", "\n", "\n", "\n", "\n"]},
{"link": "https://vaiyan.blogspot.com/2015/06/348.html", "title": "புறநானூறு 348", "content": ["\n", "மகட்பாற்காஞ்சி", "நெல்", " ", "அறுக்கும்போது", " ", "தண்ணுமை", "-", "மேளம்", " ", "கொட்டுவர்", ". ", "அதன்", " ", "ஓசை", " ", "அதிர்வால்", " ", "கண்ணகன்ற", " ", "பனைமடலில்", " ", "கட்டியிருந்த", " ", "தேன்கூடு", " ", "கிழியும்", ". ", "அதில்", " ", "ஒழுகும்", " ", "தேன்", "-", "கள்ளைப்", " ", "பானையில்", " ", "பிடித்துக்கொள்வர்", ".\n", "அங்குள்ள", "\n", "வீடுகளில்", " ", "வயலில்", " ", "பிடித்த", " ", "மீன்களின்", " ", "செதிளைச்", " ", "சீவுவர்", ". ", "இப்படிப்பட்ட", " ", "நன்செய்", "-", "நில", " ", "வளம்", " ", "மிக்க", " ", "ஊர்", " ", "ஊணூர்", " [", "ஊண்", " = ", "உணவு", "]. ", "அதன்", " ", "அரசன்", " ", "தழும்பன்", ". ", "தழும்பன்", " ", "சொன்னசொல்", " ", "தவறாமல்", " ", "வழங்குபவன்", ".", "\n", "\n", "\n", "அவள்", "\n", "\n", "\n", "\n", "அவள்", " ", "குவளை", " ", "மலரைத்", " ", "தின்பது", " ", "போல", " ", "அழகான", " ", "கண்", " ", "கொண்டவள்", ". ", "இவளை", " ", "இவளது", " ", "தாய்", " ", "பெற்றிருக்காவிட்டால்", "\n", "இங்கே", "\n", "இது", "\n", "நிகழாதே", "!", "\n", "ஊரிலுள்ள", " ", "நிழலிலெல்லாம்", " ", "தேர்கள்", " ", "நிற்கின்றனவே", "!", "\n", "மேலும்", " ", "அங்குள்ள", " ", "துறைகளில்", " ", "உள்ள", " ", "மரங்கள்", " ", "எல்லாம்", ", ", "குருதியால்", " ", "செந்நிறம்", " ", "கொண்ட", " ", "யானைகள்", " ", "கட்டப்பட்டு", " ", "மரங்கள்", " ", "வருந்துகின்றனவே", "!", "\n", "\n", "\n", "\n", "இனி", " ", "நிகழப்போகும்", " ", "போர்", " ", "மூளாமல்", " ", "இருக்குமோ", "!", "\n", "\n", "\n", "\n", "பாடல்", "\n(", "சொற்பிரிப்புப்", " ", "பதிவு", ")", "\n", "\n", "\n", "\n", "வெண்ணெல்", " ", "அரிஞர்", " ", "தண்ணுமை", " ", "வெரீஇ", ",", "\n", "\n", "கண்", " ", "மடல்", " ", "கொண்ட", " ", "தீம்", " ", "தேன்", " ", "இரிய", ",", "\n", "\n", "கள்", " ", "அரிக்கும்", " ", "குயம்", ", ", "சிறு", " ", "சில்", "\n", "\n", "மீன்", " ", "சீவும்", " ", "பாண்", " ", "சேரி", ",", "\n", "\n", "வாய்மொழித்", " ", "தழும்பன்", " ", "ஊணூர்", " ", "அன்ன", ",      5", "\n", "\n", "குவளை", " ", "உண்கண்", " ", "இவளை", ", ", "தாயே", "\n", "\n", "ஈனாளாயினள்", " ", "ஆயின்", ", ", "ஆனாது", "\n", "\n", "நிழல்தொறும்", " ", "நெடுந்", " ", "தேர்", " ", "நிற்ப", ", ", "வயின்தொறும்", ",", "\n", "\n", "செந்", " ", "நுதல்", " ", "யானை", " ", "பிணிப்ப", ",", "\n", "\n", "வருந்தலமன்", " ", "எம்", " ", "பெருந்", " ", "துறை", " ", "மரனே", "!       10", "\n", "\n", "\n", "\n", "திணை", " ", "காஞ்சி", "; ", "துறை", " ", "மகட்பாற்", " ", "காஞ்சி", ".", "\n", "\n", "பரணர்", " ", "பாடியது", ".", "\n", "\n", "\n", "\n", "காலம்", " ", ": ", "கி", ".", "மு", ".\n", "இரண்டாம்", "\n", "நூற்றாண்டு", "\n", "\n", "இந்தத் தேன்கூடு ", "அரச மரத்தில் ", "கட்டப்பட்டுள்ளது", "பாடலில் ", "பனைமரத்தில் ", "கட்டப்பட்டுள்ள ", "தேன்கூடு ", "குறிப்பிடப்படுகிறது.", "\n", "\n", "\n", "\n"]},
{"link": "https://vaiyan.blogspot.com/2015/06/350.html", "title": "புறநானூறு 350", "content": ["\n", "மகட்பாற்காஞ்சி", "இந்த மூதூர் என்ன ஆகுமோ? இந்த இளையவளின்\nசுணங்கு-அணி கொண்ட மார்பகத்துக்காக வேந்தர் ஊரை வளைத்துக்கொண்டு போர்முரசம் கொட்டுகின்றனரே!", "\n", "\n", "\n", "ஊருக்குக் கோட்டையாக உள்ள கிடங்கோ தூர்ந்து\nகிடக்கின்றது. ஞாயிலோ சோர்ந்து போய்விட்டது. இஞ்சிச் சுவரோ இடிந்து கிடக்கிறது. ஊரோ\nஆங்காங்குத் துண்டுபட்டுக் கிடக்கிறது. மேலும் இது என்ன ஆகுமோ? தாங்காதுபோல் இருக்கிறதே!", "\n", "\n", "\n", "மழை பொழியும்போது இடியும் முழங்குவது போல\nவேந்தரின் யானையும் அவரது போர்முரசும் காலை வேளையில் முழங்குகின்றன. எம் ஊரின் கோட்டை\nவாயிலில் வேந்தரும் படையினரும் சூழ்ந்து வலம் வருகின்றனர். போரிடாமல் விடமாட்டார்கள்\nபோல் இருக்கிறதே!", "\n", "\n", "\n", "இந்த இளையவளின் தந்தையும் அண்ணனும் ஏந்திய\nவடித்துக் கூர்மை செய்யப்பட்ட வேல் குருதி படிந்து சிவந்து காணப்படுவது போல இவளது கண்கள்\nசினமில்லாமல் சிவந்து அழகொழும் மை தீட்டப்பட்டுப் பிறழ்கின்றன. முன்கை வளையல்களும்\nபிறழ்கின்றன. அழகிய மார்பகங்கள் அரும்பும் சுணங்கு-அழகு திகழ எழுந்து நிற்கின்றன.  ", "\n", "\n", "\n", "ஊர் என்ன ஆகுமோ?", "\n", "\n", "\n", "\n", "பாடல் (சொற்பிரிப்புப்\nபதிவு)", "\n", "\n", "\n", "\n", "தூர்ந்த கிடங்கின், சோர்ந்த ஞாயில்,", "\n", "\n", "சிதைந்த இஞ்சி, கதுவாய் மூதூர்", "\n", "\n", "யாங்கு ஆவதுகொல் தானே, தாங்காது?", "\n", "\n", "படு மழை உருமின் இரங்கு முரசின்", "\n", "\n", "கடு மான் வேந்தர் காலை வந்து, எம்   5", "\n", "\n", "நெடு நிலை வாயில் கொட்குவர் மாதோ;", "\n", "\n", "பொருதாது அமைகுவர்அல்லர் போர் உழந்து,", "\n", "\n", "அடு முரண் முன்பின் தன்னையர் ஏந்திய", "\n", "\n", "வடிவேல் எஃகின் சிவந்த உண்கண்,", "\n", "\n", "தொடி பிறழ் முன்கை, இளையோள்     10", "\n", "\n", "அணி நல் ஆகத்து அரும்பிய சுணங்கே.", "\n", "\n", "\n", "\n", "திணை காஞ்சி; ", "துறை மகட்பாற் காஞ்சி.", "\n", "\n", "மதுரை ஓலைக்கடைக் கண்ணம் புகுந்தாராயத்தனார்", " ", "பாடியது.", "\n", "\n", "\n", "\n", "காலம் ", ": ", "கி", ".", "மு", ". இரண்டாம் நூற்றாண்டு ", "\n", "இதில் ஆக்ரா கோட்டை", "ஞாயில் காட்டப்பட்டுள்ளது", "\n", "\n", "\n", "\n"]}
]